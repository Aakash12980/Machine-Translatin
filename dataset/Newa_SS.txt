जि, जि छेँज: व ज:ला ख:ला
किपा स्वया: म्हसिइका दिसँ 
स्यनामिं यानादिसँ 
थुगु ब्वनेज्याया ज्यायात किपा क्यनाः धयादिसँ  
न्हापांगु न्हिकुन्हु मस्तसें सफुतिइ बियात:गु च्वयात:गु ब्वने मफइगु जूगुलिं थ:म्हं ध्वाथुइका बिइमाः 
याज्या
थ:त म्हसिइका दिसँ 
छिं नयेगु नसा म्हसिइका दिसँ 
छि च्वनेगु थाय् म्हसिइका दिसँ 
छिं पुनेगु वस: म्हसिइका दिसँ
जि मिसा मचा ख: 
जि मिजं मचा ख: 
जि छेँज:पिं
थुगु ब्वनेज्याया किपा क्यनाः मस्तय्‌त छेँ ज:पिनिगु नां धायेकादिसँ 
छेँज:पिनिगु  ल्या: नापं धायेके बियादिसँ 
क्वय् बियात:पिं मनू म्हसिइका दिसँ 
छिगु नां छु ?
छिगु छेँय् सु सु दु ?
छिगु छेँय् ग्व:म्ह मनू दु ?
छिकपिनि मांया नां छु ?
छिकपिनि अबुया नां धयादिसँ ?
अबुया अबुयात छिं छु धयादिइगु ? 
अबुया मांयात छिं छु धयादिइगु ?
जिगु छेँय् अजा, अजि, अबु, मां, अदा, तताःजु व ततापिं दु 
जिगु हलंज्वलं
मस्तय्‌सं इमिगु हलंज्वलं गुकथं बांलाक तयात:गु दु, मदु स्वयादिसँ
बांलाक तयात:गु मदुसा गुकथं म्हालासाला यायेमाः स्यना बियादिसँ 
स्वयादिसँ, गुकथं जिउ उकथं थ:गु हलंज्वलंया म्हालासाला यानादिसँ
जिं थ:गु हलंज्वलंया म्हालासाला थ:म्हं याये 
जिमि पासापिं
ब्वनेज्याय् बियात:गु थीथी किपा क्यना: किपाय् छु खँ क्यनातःगु दु मस्तय्‌त धायेके बियादिसँ 
अलय् पासापिंनाप जाना: ब्वनेगु, म्हितेगु व च्वनेगु खँ स्यनादिसँ 
किपा स्वया: बांलागु पहःचहः छु ख: धयादिसँ
किपा स्वया: बांलागु पहःचहः छु ख: धयादिसँ 
जि पासापिंनाप जाना: ज्या याये 
झीगु तजिलजि, समाजय् थ्वया मू व थः नाला
थकालिपिंत हनाबना तयेगु
थुगु ब्वनेज्याय् छु खँ क्यनात:गु दु धयाबिइमा: 
हनाबना तयेगु व यायेगु जक मखसें मेगु यक्व खँ दयेफु 
थ:थ:गु चलन कथं हनाबना तयेगु व यायेगु पहःचहः याना: नं क्यनेफु
ब्वनेक्वथाय् मस्तय्‌त पुचलय् ब्वथला: च्वय् न्ह्यथनात:गु व उकथंया मेमेगु नं यक्व याज्या याकेफु 
किपाय् मनू म्हसिइकाः थ:स्वयाः थकालिपिंत छिं गुकथं हनेमाः ? धयादिसँ 
छिं थ: मां अबुयात गुकथं हनाबना तयादिया, याना: क्यनादिसँ 
थ: स्यनामिपिंत गुकथं हनाबना तयादिया, याना: क्यनादिसँ 
जिं थ:स्वया: थकालिपिंत हनाबना तया 
क्वकालिपिंत माया मतिना
थुगु ब्वनेज्याय् क्वकालिपिंत माया मतिना यायेगु किपा दसुया निंति बियात:गु खः
थ:गु पहः कथं यानाक्यनाः अप्व: दसु बिया: स्यनाबिइमाः
क्वय् बियात:गु किपाय् छु छु यानाच्वंगु दु ,धयादिसँ 
च्वय्‌या किपाय् सुनां सुयात माया मतिना यानाच्वंगु दु ?
छिकपिनि मांअबुं छित: गुकथं माया मतिना यानादिइ ?
छिं थ:स्वयाः क्वकालिपिंत गुकथं माया मतिना यानादिइ? 
यानाः क्यनादिसँ
जिं थ: स्वयाः क्वकालिपिंत माया मतिना याये  
पुनेगु  वस:
किपा स्वयाः ल्ययादिसँ 
मस्तयत् च्वय् बियात:गु लंया नां पालंपाः धायेके बियादिसँ
थुकिया नां थुकथं दु 
किपा स्वया: लंया नां धयादिसँ
छित: गज्या:गु वस: पुने य: ?
छिगु छेँय् सुनां गज्या:गु वस: पुनिइ 
जिगु छेँज:पिंसं थीथी कथंया वस: पुनिइ 
छेँय् यायेगु ज्या
थुगु ब्वनेज्याय् बियात:गु किपा छेँय् यायेगु ज्याया दसु जक ख:
थाय्‌ कथं छेँय् याइगु ज्या ब्वँनामिपिंसं नं धायेफु
छेँज:पिंसं याइगु थीथी कथंया ज्या क्यना: उकिया बारे धायेके बियादिसँ 
उज्वःगु मेमेगु छेँज्या छिमि छेँय् छुछु याः धकाः ञ्यनादिसँ 
च्वय् बियात:गु किपाय्‌ सुनां छु छु ज्या यानाच्वंगु दु ? 
क्वय् बियातःगु किपाय्‌ सुनां छु छु ज्या यानाच्वंगु दु ?
छिं, छेँय् छु छु ज्या यानादिइ ?
छिगु छेँय् सुनां छु छु ज्या यानादिइ ?
छिं, सुनां या:गु ज्याय् छु ग्वहालि यानादिया ?
जिगु छेँय् मां अबु व ततापिंसं थीथी कथंया ज्या यानादिइ
ज:लाखःलाया ज्या
थुगु ब्वनेज्याय् बियात:गु किपाय् ज:लाख:लां याइगु ज्याया दसु बियात:गु दु 
मेगु यक्व ज्याया दसु बिया: मस्तय्‌त सहलह याकादिसँ 
क्वय् च्वंगु किपाय् मनूतसें छु छु ज्या यानाच्वंगु दु ?
छिगु ज:लाख:लां याइगु ञ्यागू ज्या धयादिसँ 
छिगु छेँय् यायेगु ज्या व ज:लाखःलातसें याइगु ज्या ज्व:ला: कि मला: ?
क्वय्‌या किपाय् छु छु ज्या यानाच्वंगु दु ? 
जि ज:लाख:लातसें थीथी कथंया ज्या याइ
सामाजया पंगलः चिइकेगु 
हा:नाःमदुपिंत ग्वहालि याः
ब्वँनामिपिनिगु छेँयात बिचा: याना: इमि छेँय् मफुपिं द:सा इमित ग्वहालि  यायेत ह:पा: बियादिसँ 
मफुपिंत यायेगु ग्वहालिया पहःचहः यानादिसँ 
मस्तय्‌त तिब: बिइकथंया याज्या याकादिसँ
किपा स्वयादिसँ, सुयात छु ग्वहालि मा: धयादिसँ 
क्वय् बियातगु किपाया ज्व: लाकादिसँ 
जिं म्हं मफुपिंत ग्वहालि याये 
खूतय्‌त ग्वहालि
ब्वँनामिपिंत मिखां मखंम्ह, तुति खूम्ह, न्हाय्‌पनं मता:म्ह, खँल्हाये मसःम्ह, खूयागु पहःचहः ज्याना: थज्या:पिं खूतय्‌त गुकथं ग्वहालि यायेमाः धइगु स्यनाः ग्वहालि यायेत ह:पा: बियादिसँ 
ब्वनेक्वथाय् खू द:सा उमिगु नुगलय् स्याइ कथंया खँ ल्हायेमजिउ धइगु थुइका बियादिसँ 
किपा स्वया: गुगु पाय्‌छि जू, गुगु मजू धयादिसँ
सुयात छु मा: 
जिं खूतय्‌त ग्वहालि याये 
नागरिकं वाःचायेके माःगु
ग्वहालि कायेगु
मामं ग्वहालि याना च्वनादिइगु 
अबुं ग्वहालि याना च्वनादिइगु
दाजुं ग्वहालि याना च्वनादिइगु		    
पीभतं ग्वहालि याना च्वनादिइगु
ब्वनेज्याय् बियात:गु किपाय् सुनां छु ग्वहालि यानाच्वंगु दु धायेके बियादिसँ
ब्वँनामितय्‌त याक:चां याये मफुगु ज्याय् मेपिनिगु ग्वहालि का:गु पहःचहः याकादिसँ
ब्वनेकुथि नापसं ज्या यानाच्वंगु थासय् यंका: थीथी कथंया ज्या क्यना: फुगु ग्वहालि याके बियादिसँ 
क्वय् बियातःगु ज्या स्वयादिसँ, गुगु ज्याय् छित: ग्वहालि मा:?
पाय्‌छि चिं तयादिसँ
छिं छेँय् सुयात छु ग्वहालि यानादिया ?
मां अबुं छित: छु छु  ज्याय ग्वहालि याना बियादिइ?
छिं याना दिइफुगु ज्या छु छु ख: ?
जिं मेपिंपाखे ग्वहालि काये 
किपा स्वया: म्हसिइकाः ब्वनादिसँ 
मांयात ग्वहालि 	
अबुयात ग्वहालि
केहेँयात ग्वहालि	
अजायात ग्वहालि
किपाय् सुनां छु ग्वहालि यानाच्वंगु दु धायेके बियादिसँ
तगिंया ब्वँनामिपिंत  पुचलय् ब्वथला: छुं ज्या ग्वहालि या:गु पहःचहः याका: छम्हं मेम्हनाप ग्वहालि यायेगु याकेगु स्यनादिसँ 
क्वय्‌या किपाय् सुनां छु ग्वहालि यानाच्वंगु दु ?  
छिं केहेँ किजापिंत छु छु ज्याय् ग्वहालि यानादिया ?
छिं मांयात छु छु ज्याय् ग्वहालि यानादिया ?
छिं छु छु ज्याय् ग्वहालि याना दिइ फु? 
फुगु ज्याय् पाय्‌छि चिं तयादिसँ 
जिं मेपिंत ग्वहालि याये 
कराहि	
देय्‌मा	
गिलास
कुकर 
तिभि 	
रेदियो 	
खाता
किपाय्  बियात:गु हलंज्वलंया नां धायेके बियादिसँ
ब्वँनामिया छेँय् दुगु हलंज्वलं पालंपा: धायेके बियाः उगु हलंज्वलं म्हालासाला यायेगु स्यनादिसँ
अलय् हलंज्वलं मा:गु थासय् तयेके बियादिसँ 
छिगु छेँय् छु छु हलंज्वलं दु ? 
क्वय् बियातःगु किपा स्वयाः थ:गु छेँय् दुगु हलंज्वलनय् पाय्‌छि चिं तयादिसँ 
छिगु छेँय् दुगु छित: य:गु छगू हलंज्वलंया किपा च्वयादिसँ 
याये ज्यूगु ज्याय् पाय्‌छि चिं व याये मज्यूगु ज्याय् चिं तयादिसँ 
जिं जिगु छेँय् दुगु हलंज्वलं म्हालासाला याना तये 
ब्वनेकुथिया हलंज्वलं
तगिंक्वथा	
कुतः सफू	
सफू
अंगःग्वर:	
हिति	
म्हितेगु ख्य:
पिथाछेँ 
च:बि 	
क्यब
ब्वनेकुथि छचाःलिं मस्तय्‌त क्यना: अन छु छु दु पालंपा: धायेके बियादिसँ 
ब्वने कुथिया हलंज्वलंया म्हलासाला व यचुपिचु नं याके बियादिसँ
छिगु ब्वनेक्वथाय् छु छु दु ?
बेंच	
देक्स	
मेच	
तेबुल 
चक
अंगःग्वर:	
हुसा
कियाकिपा	
भकुंग्वारा	
किपा	
नगुमां
छिगु ब्वनेकुथिइ छु छु दु , दुगुलिइ पाय्‌छि चिं तयादिसँ 
ब्वनेक्वथाय् च्वंगु भ्वंकुचा व मेगु किचकाचः मुना: थासय् तयादिसँ
ब्वनेकुथि यचुपिचु यायेत छु छु हलंज्वलं मा: ?
जिं देस्क, बेंच, तेबल, मेच व अंगःग्वर:या म्हालासाला याये 
जिं ब्वनेकुथिया म्हितेगु ख्य:, हिति यचुपिचु याये
जि सुथय् न्हापां दने
जिं ल्हा:तुति ख्वाः सिले
जिं लासा थने
जिं नसा नये
जिं वस: पुने 
जिं ब्वनेकुथि वने 
जि आख: ब्वना: छेँय् लिहां वये
जिं वस: हिलाबुला याये
जिं ल्हा:तुति सिले 
जिं तुच्चा याये 
अलय् आख: ब्वने 
ब्वनामिं छेँय् न्हियान्हिथं छु छु छ्यलिइ पालंपा: ञ्यना: इमि छेँय् यायेमा:गु न्हिन्हिथंया ज्या थ:म्हं हे यायेगु स्यनादिसँ 
थासय् जायेकादिसँ 
सुथय् दनेवं ब्वनेकुथि वने
जि ब्वनेकुथिं लिहां वयाः वसः हिलाबुला याये
जि ब्वनेकुथिइ पासापिंनाप वने
जिं ब्वनेकुथिं लिहां वया: तुचा याये
क्वय् बियात:गु मे स्यनामि लिसें लसय् हालादिसँ 
जिं छेँय्‌ थ:गु ज्या थ:म्हं याये 
ब्वनेकुथिइ जिगु ज्या
जि ब्वनेक्वथाय् च्वने 
जि ब्वनेक्वथाय् पासापिंनाप जाना: ब्वने
जिं न्हिनसिया तुच्चा याये
जि पासापिंनाप जाना: म्हिते
जिं ब्वनेकुथि ज:ख: यचुपिचु याये
जिं ब्वनेक्वथा नं यचुपिचुका तये 
ब्वनेकुथिइ मस्तसें या:गु ज्या स्वया: मगा: मचा:गु भिंकादिसँ 
मचातय्‌गु पुच: दयेकाः थःथः जाना: म्हितूगु दु मदु, स्वयादिसँ
छिं ब्वनेकुथिइ झायाः छु छु ज्या यानादिया ? 
छि पासापिंनाप छु छु कासा म्हितादिया ?
गुगु पाय्‌छिगु ज्या ख: ?
छिं ब्वनेकुथिइ छचालिं दुगु किचकाचः गन वांछ्वयादिइ ?
छिं ब्वनेकुथिइ खंगुलिइ छितः दकलय् य:गु छु ख:? च्वयादिसँ 
जिं ब्वनेकुथिइ ब्वनेगु, च्वयेगु, यचुपिचु यायेगु व पासापिं नाप म्हितेगु ज्या याये 
झीगु  हलिं
छेँ छचा:लिंया थाय् बाय्
थ्व हसनाया छेँ ख: 
हसनाया छेँ थथ्याःगु थासय् दु
अन सिमा पाखाय् दु
थ्व जिगु छेँ ख:
जिगु छेँ क्वथ्या:थाय् दु
छेँ नापसं क्यब दु
क्यब माथं वं 
मस्तय्‌त त:जा:, चीजा:, थथ्याः क्वथ्याःगु व माथं वंगु बुँ, थाय् बाय् क्यना: च्वय् न्ह्यथना कथं याज्या याकादिसँ 
थीथी कथंया बुँ क्यनादिसँ 
किपाय् बियात:गु गज्या:गु थाय् ख: ? 
च्वयादिसँ
साग: पाखाय् थासय् दु 
जिगु छेँ थथ्याःगु थासय् दु 
जिमि पासाया छेँ कोथ्याःगु थासय् दु  
जिगु क्यब माथं थासय् दु 
किपा च्वयादिसँ 
छिगु छेँ
पासाया छेँ 
जिगु छेँ चीजा:गु थासय् दु
हसनाया छेँ त:जा:गु थासय् दु
अज:या छेँ माथंवंगु थासय् दु 
ब्वनेकुथि ज:ख:या बुँ ख्यः थाय्‌बाय्
किपा स्वया: म्हसिइकाः ब्वनादिसँ 
थ्व जिगु ब्वनेकुथि ख:
जिगु ब्वनेकुथि चीजा:गु थासय् दु
ब्वनेकुथिया न्ह्य:ने क्यब दु
क्यब माथं वं
अमूया ब्वनेकुथि तःजा:गु थासय् दु
अमूया ब्वनेकुथि वया छेँ स्वयाः भचा तापा:थाय् दु 
ब्वनामिपिंत न्हापां ब्वनेज्या ब्वंकेबिइ धुंका: ब्वनेक्वथां पिने यंकादिसँ
थ:गु ब्वनेकुथिया छचाःलिं थाय् क्यनादिसँ
अनंलि बियात:गु याज्या याकादिसँ
छिगु ब्वनेकुथि गज्या:गु थासय् दु ?
छिगु ब्वनेकुथि छचाःलिं छु छु दु ?
क्वय्‌या ल्याः ध्व:साला: छें नं ब्वनेकुथिइ वनेगु लँपु दयेकि 
छेँनं ब्वनेकुथिइ वनेगु इलय् छि गज्या:गु लँपुं वनेगु ?
किपा च्वया: स्यनामियात क्यनादिसँ 
जिगु ब्वनेकुथि चीजा:गु थासय् दु 
अमूया ब्वनेकुथि तःजा:गु थासय् दु अले पलपसाया ब्वनेकुथि माथं वंगु थासय् दु 
छेँया कियाकिपा
थौं सिचु पिने च्वनाच्वंगु दु
वया पासापिं व स्यनामिपिं सकलें नं पिने हे च्वनाच्वंगु दु
सकसिंया ब्वनेकुथिया छचा:लिं स्वयाच्वन
अन लिक यक्व हे त:खागु चीखागु व न्हूगु, पुलांगु छेँ दु 
सिचुं पिनेच्वंगु छेँ स्वया: वथें हे च्वंक छेँया कियाकिपा च्वयाच्वन
कियाकिपा छेँ बांला:सां चीखा 
पिनेच्वंगु छेँ धा:सा तत:खा
पिनेच्वंगु छेँ फुकं अपां दनात:गु दु
सिचुं सिसाकलमं पिनेच्वंगु छेँ स्वया: बांलाक कियाकिपा च्वयाः वं थ:गु छेँ गथे च्वं धका: बिचा: यात
मस्तय्‌त ब्वनेक्वथां पिने यंका: ब्वनेकुथि ज:ख: गजा:गजाःगु छेँ दु क्यनाः छेँया कियाकिपा च्वकेगु
च्व:गु कियाकिपायात कुचा कुचा थलाः हाकनं स्वाकादिसँ
छिगु छेँ न्हूगु लाकि पुलांगु ?
छिगु छेँय् ग्व:तँ दु , अन क्वथा ग्व:कू दु ?
छिगु छेँ ब्वनेकुथिं गुखे पाखे ला:?  
ब्वनेक्वथां पिनेवना: पिनेया छेँ स्वया: छखा छेँया कियाकिपा च्वयेगु कुत:यानादिसँ 
छेँ बांलूगु सिँकुचा व ख्वातुगु भ्वं चाना: थ:गु कापिइ छेँया कियाकिपा दयेकादिसँ 
पासां दयेकात:गु नं बांलाक स्वयादिसँ 
क्वय्‌ बियातःगु किपाय् छेँ दयेकेगु ज्वलं बियात:गु दु
उकिया नां च्वयादिसँ 
छिं च्वयागु छेँया कियाकिपा छुकिं च्वयादियागु ? 
छुं नं ज्वलं व थाय्‌बाय्‌या लसि वयेक स्वया: वथें च्वंक च्वयेगु हे किपा च्वयेगु ख:
ब्वनेकुथिया कियाकिपा
सिचु थौं छखेलिक च्वना: ब्वनेकुथि स्वस्वं ब्वनेकुथिया किपा च्वयाच्वन 
वयागु ब्वनेकुथि व वया छेँ नाकं तापा: मजू
वयागु ब्वनेकुथि सतिक च्वंगु त्वालय् ख:
वया ब्वनेकुथिया नां "जगतसुन्दर ब्वनेकुथि" ख:
जगतसुन्दर ब्वनेकुथिया न्ह्य:ने बिष्णुमति खुसि न्ह्याना च्वंगु दु 
खुसिया जवंखवं तत:ब्यागु लँ दु
ब्वनेकुथिया यंताय् मेपिनिगु छेँ यक्व दु
थनं यंताय् च्वंगु स्वयम्भू महाचैत्य व यःताय् च्वंगु च्वापुगुँ बांलाक खने दु
मस्तय्‌त थीथी किपा बियादिसँ
उगु किपाया द्यःने सालुगु भ्वं तयाः किपा किइका दिसँ
अथे हे फुति फुति स्वानाः बा ल्याः स्वानाः थीथी थाय्‌या कियाकिपा च्वयेगु स्वेना दिसँ
थःगु ब्वनेकुथि बांलाक स्वकेबियाः ब्वनेकुथिया कियाकिपा च्वकादिसँ
ब्वनामिपिंत सिंका बियाः छेँ बा ब्वनेकुथि बांलुइकेगु स्यना बियादिसँ 
छिगु ब्वनेकुथि गथे च्वं?
छिगु ब्वनेकुथिया न्हय:ने छु दु ,च्वयादिसँ 
छिगु ब्वनेकुथिइ ग्व:कू क्वथा दु ?
छिगु ब्वनेकुथिं छु छु खने दु ?
किपा च्वयेत क्वय्‌ बियात:गु ज्वलं छु छु मा:, छु छु म्वा:, स्वया: धयादिसँ  
सिचुं च्व:थें छिं नं थ:गु ब्वनेकुथिया किपा च्वयेगु कुत: यानादिसँ 
जिं जिगु ब्वनेकुथिया किपा च्वये फु
थ्व सिचुया ब्वनेक्वथा ख:
सिचु छगू तगिमय् ब्वनाच्वंगु दु
तगिंक्वथाया वंताय् व यःताय् तत:पा:गु झ्या: निपा: दु
झ्यालं यचुक ज: व:
ब्वनेक्वथाय् स्यनामिं स्यनिइगु अंगःग्वरः दु
देस्क, बेंच नं गाकं हे दु
स्यनामिं छ्यलिइगु प्यकुंलाःगु तेबुल छगू नं दु
मस्तय् ब्वनेज्वलं तइगु दराज छग: नं दु
दाकु कया: मस्तय्‌त थीथी कथंया ध्व: सायेकादिसँ
ब्वनेक्वथा क्यना: अन छु छु दु स्वकादिसँ
छिगु ब्वनेक्वथा गथे च्वं ?
छिगु ब्वनेक्वथाय् छु छु दु ?
दराज
देय्‌मा
कम्प्युतर
छिं छिगु ब्वनेक्वथाया किपा च्वयेगु कुत: यानादिसँ 
पासां च्व:गु किपा नं स्वया: थम्हं च्वयागु किपा नं पासायात क्यनादिसँ
झीगु वंखँ 
जिगु बुन्हि
जिगु नां पलपसा कसा: ख:
जिगु छेँ येँ जिल्लाया असं त्वालय् दु
जि आइतवा: खुन्हु बहनिइसिया गुताः इलय् बूगु ख:
जि आ: खुदँ दत
हामापिनिगु ग्वहालि कया: मस्तय्‌त थ: बूगु न्हिया तिथि न्हिल्याः व थाय् च्वकादिसँ
क्वय्‌या खँग्व: पाय्‌छि थासय् तयादिसँ 
संचरवाः धुंकाः आइतवा: वइ
कौला धुंकाः कछला वइ
दच्छिया १२ ला दइ 
छि बूगु थाय्‌या नां च्वयादिसँ
थःगु खँ क्वय्‌या धलखय् जायेका: पासापिंत ब्वना: ञ्यंकादिसँ 
बूगु दँ
च्वय्‌ दयेकातःथें धलः दयेकाः सुं निम्ह पासापिनिगु खँ स्यनामियात क्यनादिसँ 
थौं छु वाः, न्हिल्याः, ला व दँ ख: ? 
च्वया: क्यनादिसँ 
जिं जि बूगु न्हि व बूगु थाय् धाये फु 
जिमि अजाअजिपिं
जिमि अजाया नां जयोति नारायण मानन्धर ख:
अजिया नां चिनि माया ख:
जिमि अजाअजिया काय् स्वम्ह व म्ह्याय् निम्ह दु
जिमि अबु वय्‌क:पिनि चि:धीम्ह काय् ख:
जिमि अबुया नां सानुबाबु साय्‌मि ख:
जिमि मांया नां भगबान देबी मानन्धर ख:
जिमि मां अबु येँय् खुसिबुँइं च्वनादिइ
जि नं मां अबु नापं हे च्वनेगु ख:
जि मां अबु नापं नेपालसंबत् ११२३ स सोह्रखुट्टें खुसिबुँइं च्वं वयागु ख:
जिगु नां सर्बिन साय्‌मि ख:
जिगु तिरिमय्‌जुया नां सगींता साय्‌मि खः
जिगु क्याया नां यांस
थ:गु स्वंगू पुस्ताया नां न्ह्यथना: मस्तय् स्वंगू पुस्ताया नां तया: धलः दयेका बियादिसँ 
सुयात छु धायेमा: ?
अबुया अबुयात बाज्या धायेमा:
अबुया मांयात बजे धायेमा: 
अबुया किजायात कका धायेमा: 
अबुया ततायात निनि धायेमा: 
जिं जिगु स्वंगू पुस्ताया नां धाये फु 
जिगु छेँया हामा
जिमि मामं ब्वनेकुथिइ आख: ब्वंका दिइ
मामं जित: सफू कपि ञ्यानाहयाः  बियादिइ
मामं छेँयात मा:गु नसा ज्वलं नं ञ्याना हयादिइ
मामं छेँया सकल ज:पिंत वस: ञ्यानाहयादिइ
मामं छेँया सकल ज:पिनिगु सुसाःकुसाः यानादिइ
मामं छेँय् सकसितं ज्याया भाला बियादिइ
जिमि मां छेँया हामा ख: 
मस्तय्‌त छेँया दुजःपिं सुनां छु ज्या याइ धायेका: दिसँ
ज्या या:गुया लिधंसाय् छेँय् हामा सु खः? म्हसिइके बियादिसँ 
छिगु छेँया हामा सु ख:?
छिगु छेँया हामां छु छु ज्या याइ ?
छिगु छेँया हामां याइगु ज्या किपानाप छु छु पाय्‌छि जू ?
छिगु छेँय् सुनां छु ज्या यानादिइ 
धलखय् च्वयादिसँ 
नसा ज्वलं ञ्याना हयेगु 
लं वस: ञ्याना हयेगु 
सुनां छु ज्या यायेगु धकाः ज्या इना बियेगु
ध्यबाया कालबिल यायेगु 
सफू, कापि ञ्याना बियेगु 
जिं जिगु छेँया हामा म्हसिल 
जिमि पाजुया छेँ
जिमि मांया थ:छेँ येँय् ख:
मांया दाजु निम्ह दु 
वयक: जिमि पाजु ख:
जि मांनाप मोहनि, स्वन्ति थें जाःगु थीथी नखःबलय् पाजुया छेँय् वना
पाजुया छेँय् मलेजु छम्ह नं दिइ
जित: पाजु मलेजु निम्हस्यां तसकं मतिना यानादिइ 
मस्तय्‌त पालंपाः अमि पाजुया छेँ गन दु धायेकादिसँ 
अमि पाजु व मलेजुया नां नं धायेकादिसँ 
ख्वप देय्‌या दकलय् त:धंगु व न्हयइपुगु नख: बिसकाः जात्रा ख: 
छि पाजुया छेँ गन ?
छि पाजुपिंथाय् सु सु दिइ ? 
छिम्ह पाजु व मलेजुया नां छु ख:, ञ्यना: च्वयादिसँ 
सुयात छु धायेमा: ? 
मांया किजायात पाजु धाइ
मांया दाजुयात पाजु धाइ 
मांया अबुयात अजा धाइ
मांया मांयात अजि धाइ
छिनाप च्वंम्ह छम्ह पासाया पाजुया छेँ गन ला:, ञ्यना: च्वयादिसँ
छि पाजुया छेँया किपा च्वयादिसँ 
जिमि मांया थ:छेँ जिमि पाजुया छेँ ख:
सुथय् सुचिनिचि याये सिधयेकाः जिमि अजिं पुजा यानादिइ
वय्‌कः पुजा कुथिइ च्वनाः पुजा यानादिइ 
जिं अजियात पुजा ज्वलं यंका बिइगु 
जिमि अजा पसलय् च्वनादिइ 
जिं पस:या ज्वलं ल्ह्यया: पिने ब्वयाबिइगु 
जिमि मामं छेँ ज्या यानादिइ
जिं मामं ब्व:गुज्या यानाबिइगु 
जिमि अबुं ब्वंकेगु ज्या यानादिइ
अबुया ज्वनाझाये मा:गु ब्वनेकुथिया ज्वलं जिं न्ह्यःने तयाबिइगु
जिमि तता ब्वनेकुथिइ ब्वं वनिइ 
वयात जिं सफू यंकाबिइगु 
जिमि दाजुं छेँय् यचुपिचु यानाच्वनिइबलय् जिं तुफि, हुइगु हुसा व ल: यंकाबिइगु
जिं छेँ ज्याय् सकसितं फक्व ग्वहालि यानाबिया 
थ्व ब्वनेज्या ब्वंकेबलय् मस्तय्‌त थ:थ:गु छेँय् याइगु ज्या धायेकेगु 
व  इमिसं छु ज्याय् ग्वहालि यायेफु, छु ज्याय् यायेमफु न्हयस: ञ्यनादिसँ 
जिं अबुयात छेँ ज्याय् ग्वहालि याये
जिं अबुयात ब्वंकिइगु ज्याय् ग्वहालि याये
जिं मांयात भुतूया ज्याय् ग्वहालि याये
जिं मांया ल्वगि स्वयेगु ज्याय् ग्वहालि याये 
छु याये ?	
छु मा:?
छेँ यचुपिचु याः 	
जा थुः 	
जिं छेँया ज्याय् ग्वहालि याये 
थःम्हं छ्यलेगु हलंज्वलंया म्हलासाला यायेगु, हंता: मयायेगु
जिं सफू स्यनिइ धका: सफुतिइ देबः तया
जिं सपू म्हालासाला यानाः ब्वना 
जिं पुनेगु वस: व न्ह्यायेगु लाकां पाय्‌छिगु थासय् तया
जिं वा बुइ बलय् जिं ब्रुस नं म्हालासाला यानाः छ्यला 
जिं मन्जन मा:छि जक तया: हंता: मयासे म्हंचायेका 
हलंज्वलं सितिं मछ्‌वसे, हंता: मयासे म्हंचायेकेगु व म्हालासाला यायेगु बांलागु बानि खः 
छु नं हलंज्वलं व मस्तय्‌के दुगु ज्वलं गथे सितिं मवंक हंता: मयासे म्हालासाला यानाः छ्यलेगु धयागु खँय् सहलह ब्याका: यानाः, क्यना: स्यनादिसँ 
छिं छेँय् व ब्वनेकुथिइ छु छु हलंज्वलं छ्यला दिया ?
क्वय् किपाय् छु ज्वलं छु नाप पाय्‌छि जू ?
छु छु ज्वलं गथे म्हालासाला याना ?
हलंज्वलंया नां
जिं थ:गु हलंज्वलं सितिं मछ्वसे म्हालासाला याना
एअरपोर्त नापंच्वंगु थाय् नकतिनि मनूतसें ञ्यानाः छेँ दनेगु यानाच्वंगु थाय् ख:
उकिं अन बुँज्या यायेत बुँ ल्यं दनि
इता:मय्‌जु व हे एअरपोर्त लिकं च्वंगु सिनांमुग: त्वालय् च्वंम्ह ख:
इमि छेँया नापं अन छकू त:कूगु बुँ नं दु
अन बुँइ क:नि, मुस्या, छ्व थें ज्वःगु बुलिबालि स:
संतरासि व मेमेगु सिसाबुसा नं स:
इमि सा छम्ह नं लहिना त:गु दु 
सां दुरू बिइ
इताःमय्‌जुं थ:गु बुँइ स:गु क:नि मुस्या सियाः अलय् छ्व क्यला: मरि छुना: नइगु
थ:गु हे बुँइ स:गु सिसाबुसा नइगु साया दुरू त्वनिइगु
ब्वनेकुथिइ नं वं छेँय् सिया त:गु क:नि मुस्या यंका: तुच्चा याइगु
उकिं इता:मय्‌जुया उसाँय् बांलाः जू अलय् बःलाः नं जू
छेँय् दयेकिइगु नसा ज्वलंया नां ञ्यनाः नयेमा: धका: ह:पा: बिइगु
पसलय् दयेकातःगु नसा ञ्याना नयाः उसाँय् भिंकिइ मखु धयागु खँ थुइका: फछिंफक्व पिनेया नसा नये मज्यू धयादिसँ
छिगु छेँय् छु छु नसा दयेकिइ ? 
छेँय् दयेकूगु व पिने दयेकूगु नसा ब्वथलादिसँ 
जिं छेँय्‌ दयेकूगु दक्व नसा हंता: मयासे नया 
जा
सिसाबुसा		
मरि			
चकलेत
दुरु			
चाउचाउ  		
पाउरोति 
बूबः  
छेँय् दयेकेफुगु ज्वलं
जिमिगु छेँय् छ्यलेगु छुं छुं हलंज्वलं छेँय्‌ हे दयेकूसां अप्व: पिनें हे हयेगु या:
जिं मामं थानादिइगु सुइतर फिना, तपुलि पुया 
जिं सुयाः ब्यूगु वस: पुना  
छेँय् अबुं दयेका दिइगु सिँया सल, किसि, कतांमरि थें ज्वःगु न्ह्यवःसा कया: म्हिता 
जिगु सफू स्वथना यंकेगु म्हिचा जिमि ञिञिं थानादिइगु ख: 
जिमि मामं वस: हिइगु साब्वं छेँय् हे दयेका दिइ
वहे साब्वं छ्यला: वस: हिइगु 
अबुं दयेकादिइगु तेबुल मेच नं छ्यलेगु
मस्तय्‌त इमिगु छेँय् हे दयेकूगु ज्वलं सिइके बियाः उगु ज्वलं छ्यलेत ह:पा: बियादिसँ
छिगु छेँय् छु छु हलंज्वलं दयेकू, धयादिसँ
छिं छ्यलेगु छु छु हलंज्वलं छिगु छेँय् व छु छु हलंज्वलं पिने दयेकूगु ख: ?
छिगु छेँय् दयेकूगु प्यंगू हलंज्वलंया किपा च्वयादिसँ 
जिं छेँय् दयेकूगु हलंज्वलं छ्‌यला
कियाकिपा
अःपा, कथि, न्ह्यागुलिं नं कियाकिपा च्वये फु
छिं किपा च्वयादियाला ?
च्वय्‌या किपा क्यना: मस्तय्‌त थीथी ज्याया न्ह्यस: ञ्यना: सहलह यानादिसँ
फिइ, छुचुनय् व बँय् पतिनं वा कथिं थीथी बांलुइक किपा च्वकादिसँ
मस्तय्‌सं दयेकूगु किपाया खँ थ:थवय् सहलह ब्याके बियाः न्ह्यस: ञ्यनेगु यानादिसँ 
जिं नं स्वां दयेके
छु दयेकादिया ? 
च्वय्‌या किपाया खँया न्ह्यसः ञ्यनादिसँ 
मस्तय्‌सं दयेकूगु किपाय् इमि य:गु उं जायेके बियादिसँ 
जित: बांला: ता:गु ज्वलं
छित: च्वये यःगु न्ह्यागुसां किपा च्वयादिसँ 
च्वय्‌या किपा क्यनाः सहलह याकादिसँ 
उंया नां धयादिसँ 
छित: छु उं य: ?  
जित:ला ह्याँउगु उं य: 
उनय् म्हिते
छता उनय् मेगु उं ल्वाक छ्यात कि मेगु हे न्हूगु उं जुइ
छिं गजा:गु उं दयेका दिया ?
छिगु ज:ख:या ज्वलं छु उं यागु ख: ञ्यनादिसँ 
उं छय्‌लेत न्यनेकने यानादिसँ 
छता उनय् मेगु उं ल्वाक छयाये बलय् गथे जुइ, न्ह्यस: तयादिसँ 
जित: य:म्ह मनू 
तिकेज्या
भ्वंखुना:, चाना:, तिका: किपा दयेकादिसँ 
भ्वंया कुचां गजा:गजा:गु बांलुइका: दयेके फु, तिका: स्वयादिसँ 
भ्वं कुचा चानाः थीथी किपा वइकथं भ्वँतय् तिकेगु तिकेज्या छगू कला ख: 
मेमेगु ज्वलं नं छय्‌ले फु 
मस्तय्‌सं ब्वनेत मा:गु ज्वलं त्व:ताः मेगु भ्वं छ्यले फु 
छ्यलिइगु भ्वं कुतःसफू यागु उं स्वया: पा:गु जुइमा:
भ्वं तिकेबलय् थथे हे जुइमा: धयागु मदु, मस्तय्‌सं तिके सयेव गा: 
तिके बलय् गजा:गजा:गु बांचाया ज्यालुइ सहलह याकादिसँ
चाया ज्या
गथे दयेकेगु ?  
चाय् म्हिते
ल: तया: चा फ्वयेकादिसँ
अलय् चा नाइक न्हायेकादिसँ
मस्तय्‌त न्ह्यातले चा न्हायेकादिसँ
चा ग्वारा चिंकादिसँ
चायागु थीथी ज्वलं दयेकेगु ज्या याकादिसँ 
चाया आख:ग्व:
जिं स्याउ दयेका 
जिमित सिसाबुसा य: 
जिमित जनावरत य:
मस्तय्‌सं छुं नं लसि वयेक दयेकूगु ज्वलं बांमला: धकाः गबलें धयादिइमते
थःत य:गु ज्वलंया लसि वयेक दयेकादिसँ 
मस्तय्‌सं दयेकूगु उगुंथुगुं ज्वलं स्वानाः मेगु लसि वयेकाः क्यनादिसँ 
मस्तय्‌सं दयेकूगु ज्वलंयात च्वछायाः अझ अप्व: ह:पा: बियादिसँ 
मस्तय्‌सं दयेकूगु थीथी ज्वलंयात ब्वनेक्वथाय् ब्वया तयादिसँ 
जिं लापा थाये
जिं तुतिनापं जँ नं संके 
थुकथं हे त:क्वःमछि कुत: यानादिसँ
मेया तालय् प्याखं ल्हुइके बलय् न्हापालाक लापा थायेगु नापं ज्व:लाक जवगु तुति जक त:क्वः तक संके बियादिसँ 
अलय् खवगु तुति जक संके बियादिसँ 
जिं प्याखं ल्हुइत ल्हा:संकेगु कुत: याये
चीधंगु
भचा	
तःधंगु
यक्व
आपाः
स्वां
गुँच्व
छेँ
देग:
तःजाः	
द्यनेगु
जि 
थ:
झी
नुग:          
मेपिं
कतःपिं           
नयेगु
ञ्यँ                        
त्वनेगु
वा 
खुसि
च्वय्‌या किपाय् संकात:गु ल्हा: थें खँग्व: स्वयाः त:क्व: मछि कुत: याकादिसँ
मेया खँग्व: कथं तुति संकेगु तालय् पहःचहः याकादिसँ 
मचा मे
च्वय्‌बियागु मे हायेकाः ताल स्वयाः प्याखं ल्हुइकादिसँ 
प्याखं ल्हुइके बलय् मस्तय्‌त म्ह उखें थुखें संके बियादिसँ 
पहःचहः
स्वया:, सिइका:, इमिसं थें स: पिकयादिसँ 
च्वय् किपाय् दुपिं झंगः पसुतय्‌गु स: पिकायेके बियाः इपिं थें हे जुइगु पहःचहः याकादिसँ
अथे हे मेमेपिं झंगः पसुया नं पहःचहः याकाः स: पिकायेकादिसँ 
हार्मोनियम
बय्
दबदबचा
दंफु
मगःखिं
म्वहालि
सारंगि 
तुंगना 
नगरा
एकतारे
थें ज्वःगु मेमेगु बाजंया खँ नं सहलह याकादिसँ
बाजंया नां ल्याः कथं छु खँ ञ्यनेकने यानादिसँ व बाजं म्हसिइकादिसँ 
जि सुथ न्हापां दने 
जिं वा चुले व ख्वाः सिले  
अनंलि आख: ब्वने 
अनंलिपा जा नया: ब्वनेकुथिइ वने   
जि ब्वनेकुथिइ पासापिंनाप बांलाक जाना: च्वने	
सकलें जाना: ब्वने अलय् म्हिते  
जिं गबलें गबलें पासापिंनाप जाना: ब्वनेक्वथा व म्हितेगु ख्य: यचुपिचु याना  
गबलें गबलें पासापिं जाना: चाह्यू नं वना  
जिं छेँय् मांअबुयात ग्वहालि याना 
वय्‌क:पिसं ब्व:गु ज्या याना 
जिं गबलें गबलें मांयात घासा ल्ययेत ग्वहालि याना  
ल: नं तया बिया 
छेँय् दुने व पिने यचुपिचु याना 
सकसिनं जित: मतिना या: 
सकसिनं जित: बांलाम्ह ,ज्ञानिम्ह मचा धाइगु 
ब्वँनामिपिंत उमिसं थ:पिंसं याइगु न्हिन्हिथंया ज्या व थ: छेँज:यात ज्याय् ग्वहालि यायेमा:गु खँ थुइका बिइगु 
ब्वनामिपिंत थ:गु ज्या थ:म्हं यायेगु व मेपिंत नं ग्वहालि यायेमा:गु कथंया याज्या याकादिसँ 
छु ज्या सुथय्, न्हिनय् व बहनिइ याइ ? 
धलखय् च्वयादिसँ 
बजि नयेगु
मत च्याकेगु
वा चुलेगु 
ब्वनेकुथिइ यायेगु ज्या व छेँय् यायेगु ज्या क्वय्‌या धलखय् च्वया दिसँ 
छेँय् यायेगु ज्या	
ब्वनेकुथिइ यायेगु ज्या
क्वय्‌ न्ह्यथनात:गु ज्याय् छिं यायेफुगु ज्याय् चिं तयादिसँ 
छि थ:म्हं यायेफुगु ज्या व यायेमफुगु ज्या छु छु ख: ?
जि थ:म्हं यायेफुगु ज्या थ:म्हं हे याये 
जिं छेँ ज्याय् नं ग्वहालि याये 
छेँजलं याइगु ज्या
हरिमानया अबुं बुँ पालादिइ 
मामं बुँइ क:नि पिनादिइ 
हरिमानया छेँज: सकलें जाना: बुँज्या याइ 
बुँज्या याइपिंत ज्यापु धाइ
हरिमानया मांअबु नं ज्यापु ख: 
मामं हरिमानयात बजि यंकाबिइगु 
लसताया अबुया काप: पस: दु
वय्‌कलं पसलय् थीथी कथंया काप: मियादिइ 
पसलय् च्वनिइम्ह मनूयात पसल्या धाइ 
लहनाया ततां ब्वनेकुथिइ आख: ब्वंकादिइ 
वय्‌क:यात सकसिनं स्यनामि धाइ
यचुया अबुं ज्याकुथिइ ज्या यानादिइ
ज्याकुथिइ ज्या याइम्हेसित ज्याक:मि धाइ
भाजुमानया अबुं छेँ दनादिइ 
छेँ दनिम्ह मनूयात दक:मि धाइ
थुगु ब्व छेँज:या ज्या कनेगु व थीथी कथंया ज्याया खँ थुइका बिइगु व ग्वहालि यायेगु तातुना तयात:गु दु
इमिसं थ:गु छेँज:पिसं याइगु ज्या धायेके बिया: दक्व ज्यानाप म्हसिइके कथं ज्याझ्व: याकादिसँ 
ज्यापुं बुँइ ज्या याइ	
गुरूं ब्वनेकुथिइ आख: ब्वंकिइ
दक:मिं छेँ दनिइ
पसल्या पस:ले च्वनि
ज्याक:मिं ज्याकुथिइ ज्या याइ
छिगु छेँया मनूत सुनां छु ज्या याइ ? 
क्वय्‌या धलखय् च्वयादिसँ 
छिं मांअबुयात छु छु ज्याय् ग्वहालि यानादिया ? 
पासापिंनाप चहःपह: ज्याना: क्यनादिसँ 
भाजुमानया अबु दक:मि ख:
वया अबुं मुग:, सुका, गं छ्यलिइ
छिं नं थ:गु छेँज:या मनूतसें छ्यलिइगु हलंज्वलंया नां च्वयादिसँ 
छिगु छेँज:पिसं छ्यलिइगु निगू हलंज्वलंया किपा च्वयादिसं 
जिं जिगु छेँजलं याइगु ज्या धाये फु 
हलंज्वलं म्हालासाला यायेगु बानि
मतिना न्हय्‌दँ दत
व निगू तगिमय् ब्वनिइगु
मतिनां थ:गु हलंज्वलं न्ह्याबलें थासय् तइ
वं थःगु सफुतिइ देब: तइ 
वं थःगु याज्या स्यनामिं धयादिइ कथं याइ
ब्वनेच्वये क्वचायेका: सफू, कापि व कलम म्हिचाय् तइ
वं थ:गु वस: यचुपिचु यानातइ
वं थःगु न्ह्यव:सा म्हालासाला याना तइ
वं थःगु नसा त्वपुया: तइ
वं नसा त्वँसा हंता: याइमखु 
मतिनां थ:के मदुगु हलंज्वलं पासायाके ञ्यये काइ 
ज्या क्वचालकि पासायात लित बिइ
मतिनां पासायाके मदुगु हलंज्वलं थ:म्हं नं बिइ
थ:म्हं बियागु हलंज्वलं ज्या क्वचाल कि लित कया: थासय् तइ
मतिनाया मेपिंत ग्वहालि यायेगु बानि दु 
मेपिं पाखें नं ग्वहालि कायेगु या:
आहा ! गुलि बांला: मतिनाया बानि 
थुगु ब्वनेज्याय् ब्वनामिं थ:गु हलंज्वलं छ्यलेगु व म्हलासाला गुकथं यायेमा: धका: स्यनेगु तातुनातःगुलिं इमित हलंज्वलं छ्यलेगु व म्हालासाला यायेगु पह: ज्याना: व सहलह याना: स्यनादिसँ 
क्वय्‌ बियात:गु खँपुइ पाय्‌छिगु खँपु जक थ:गु कुतः सफुतिइ ल्ह्ययादिसँ 
झीसं सफूयात मतिना यायेमा:
सफुतिइ देब: तये मज्यू
थ:गु वस: यचुपिचु याना तयेमा:
थ:त अप्व: जूगु नसा वांछ्वयेमा: 
छिं थ:गु हलंज्वलंया म्हालासाला गुकथं यानादिया ?
आ:तक छिं छु छु हलंज्वलं पासायात बिया: ग्वहालि याना? 
छित: पासां छु छु हलंज्वलं बिया: ग्वहालि यानादिल ?
छिं पासायात बियागु हलंज्वलं 
पासां छित: ब्यूगु हलंज्वलं 
जिं हलंज्वलंया म्हालासाला याना
जिं पासायात मदुगु हलंज्वलं ञ्यये बिया थ:के मदुगु हलंज्वलं पासायाके ञ्यये कया: ग्वहालि नं कया
ज:लाख:ला यात हनाबना
न्हूज: सहरय् च्वनिइगु
वया ज:लाख:लापिं नं यक्व दु
वया सकलें ज:लाख:लापिं मेपिं नाप ह्वनाच्वनिइपिं ख:
वं थ:गु छेँय् व:पिं त:धिक:पिं मनूतय्‌त ज्वजलपा याइ
वं चीधिक:पिंत मतिना याइ
थ:ज्व:ला:पिं पासापिंनाप जाना: म्हितिइ 
तिमिला गामय् च्वनिइ
वया गामय् छेँ आपा: मदु
थ:गु छेँ स्वया: यक्व तापा:पिं मनूतय्‌त नं वं बांलाक म्हस्यू
वं थ:गु छेँय् व:पिं मनूतय्‌त हनाबना तइ
वं मनूतय्‌के छेँय् व:गु हुनि न्यनिइ
वया ज:लाख:लापिं नाप बांलागु स्वापू दु 
मस्तय्‌त इमि ज:लाख:लाया मनूत म्हसिइकेत इपिंनाप थ: स्वाना: हनाबना खँग्व: छ्यला: न्ववायेगु स्यनादिसँ, ह:पा: बियादिसँ 
छि सहरय् च्वनादिइगु ला कि गामय् ?
छि च्वनादियागु थासय् छेँ यक्व दु ला कि मदु ?
छिं थ:गु छेँ नापसं च्वंम्ह मनूयात छु धायेगु ?
छिगु ज:लाख:लायापिं मनूतय्‌गु नां व इमिसं याइगु ज्या क्वय्‌या धलखय् च्वयादिसँ 
पासानाप जाना: थ: ज:लाख:लायात तइगु हनाबनाया पह: ज्यानादिसँ 
क्वय् न्ह्यथनात:थें छि छेँज: व ज:लाख:लापिंत छ्यलिइगु हनाबना खँग्व: च्वयादिसँ 
ज्वजलपा, भागियाये
न्हूज:नं थ:गु छेँय् व:पिं ज:लाख:लापिंत गुकथं हनाबना तइ ?
तिमिलाया पह:चह: छित: गथे ता: ?
झीसं झी ज:लाख:लायात हनाबना तयेगु याना 
ज:लाख:लाया नसा-पुँसा
झी ज:ख: यक्व जातियापिं मनूत च्वनिइ
इमिसं पुनिइगु वस: नं थीथी कथंया दु
न्ववाइगु भाय् व नख:चख: नं पा:
उकिं झी ज:लाख:लापिनिगु जुइगु पह: नं पा: 
झी ज:लाख:लापिनि बुँ नं यक्व दु
बुइँ वा, छ्व, क:नि, दुसि, मुस्या थें ज्व:गु बूब: नसाज्वलं सयेका त:गु दु
इमिसं थ:गु बुइँ स:गु नसा नइ
इमिसं सा, मेय्, दुगु, च्वलय्‌चा, फा थें ज्व:पिं जनावरत लहिना त:गु दु
थुपिं पाखें इमित दुरू व ला दइ
झी ज:लाख:लापिंसं मेगु नसा पसलय्‌ ञ्याना हइ
च्वय् बियात:गु जक मखु मेगु नं यक्व हे पुनेगु लं व नसाया नां ब्वनामिपिसं सिइफु 
ब्वनेज्या न्हयाके न्ह्य: न्हापां इमित धायेगु ह्व:ता: बिइमा:
थथे या:सा मस्तय्‌के मालेगु व सयेकेगु सिइकेगु बानि ब्वलनिइ
थ:म्हं नं लं, नसा व मेमेगु नां धयाबिइगु यायेमा: 
छि ज:ख:या मनूतसें गज्या:गु वस: पुनिइ ?
छि ज:लाख:लातय् दकलय् अप्व: फिइगु लं छु छु ख: ?
छिं व छिगु ज:लाख:लापिसं पुनिइगु वसतय् छु पा: ?
छिं भपिइगु ञ्याताजि नसाया नां च्वयादिसँ
पल्पसां वया ज:लाख:लाम्हं नइगु नसाया धल: थुकथं दयेकल
जिं जाकि ज:लाख:लायाके कयाः
वं वाँउचा थ:गु हे बुँ काइ
जिं दुरू थःम्ह लहिनाम्ह सांके कयाः
वं मलता थ:गु क्यबं कयादि
वय्‌कःनं ला	पसलय्‌ ञ्याना:दि
पल्पसां थें छिं नं थ: ज:लाख:लां भपिइगु नसाया खँ ञ्यना: च्वयादिसँ 
बुइँ वा सइ 
ज:लाख:ला थीथी कथं यापिं दु 
सा पाखें दुरू वइ 
सकलें ज:लाख:लां थीथी कथंया नसा नइ  
जिगु ज:लाख:लां थीथी कथंया नसा नयेगु याइ 
इमिसं थीथी कथंया वस: पुनिइ 
झीगु नख:चख:
झी ज:ख: थीथी कथंया नख:चख: न्यायेकिइपिं दु
न्ह्यूमिलाया छेँय् मोहनि, स्वन्ति, चथा: न्यायेकिइ
चथाःबलय् तिमिला स्वया: चथा:द्य: पुज्याइ
मोहनि बलय् आगमय् च्वना: आगं द्य:, आजुअजिमा द्य:या पुजा याइ
स्वन्ति बलय् क्व:, खिचा, सा, लक्ष्मि द्य:, थ:गु म्ह व दाजु किजाया पुजायाइ 
स्वन्ति बलय् नेपाल संवत् न्हूदँ नं लाः
फुर्वाया छेँय् ल्होसर ञ्यायेकिइ
ल्होसर बलय् बाँबांला:गु लं फिना:, मे हाला:, प्याखं हुला: न्ह्याइपुकिइ
थ्व नख: इमिसं न्हूदँ कथं हनिइगु ख:
सा:सा:गु नसा नइ
रामदासया छेँय् छठपर्व न्यायेकिइ
छठपर्बय् पुखू व खुसि सिथय् वना: म्व:ल्हुइ
सुर्द्य:यात पुज्याइ 
सलिमया छेँय् इद हनिइ
इद मुस्लिमतेगु छगु तःधंगु नखः खः 
इदय् अपसं च्वनिइ व चीमिपिंत दान बिइ
एलिसाया छेँय् क्रिसमस न्यायेकिइ
थुगु पर्वय् छेँय् छेँय् मत च्याका: स्वानं छायेपिइ
न्ह्यूमिलां, फुर्वां, रामदासं, एलिसां व सलिमं छम्हसिनं मेम्हसित थ:थ:गु नख:चख:बलय् स:तिइ
इपिं पासापिनिगु नख:चख: बलय् पासापिंथाय् वना: न्ह्याइपुकिइ 
च्वय् दसु कथं छुं छुं नख:चख:या नां बियात:गु दु
थ:थ:गु थाय् कथं थीथी कथंया नख:चख: न्यायेकिइ
मस्तय्‌सं थज्या:गु नख:चख:या खँ सिइफु
इमित थ:म्हेस्यां ञ्यायेकेगु नख:चख:या नां व गुकथं ञ्यायेकेगु धायेका दिसँ
ज:लाख:लापिसं ञ्यायेकिइगु नख:चख:लय् ब्वति कायेगु ह्व:ता: बियादिसँ 
झीसं हनिइगु स्वंगू नख:चख:या नां धयादिसँ
छिं छु छु नख: न्यायेकादिया ?
छिगु ज:लाख:लापिसं छु छु नख:चख: न्यायेकिइ ?
स्वया: वा ञ्यना: च्वयादिसँ 
छिं ञ्यायेकेगु छु छु नख: बलय् छु छु याना ?
छु छु नसा नया ? 
क्वय्‌या धलखय् जायेका: क्यनादिसँ 
थासय् नख:चखःबलय् हालिइगु छपु मे ल्ययादिसँ 
सकलें पासापिंनाप जाना: हाला: प्याखं हुलादिसँ
ल्होसरय् अदिवासितय् न्हूदँ हनिइ	 
स्वन्तिइ नेपाल संवत न्हूदं हनिइगु याइ	 
इदय् चीमिपिंत दान बिइगु याइ	  
क्रिसमसय् सिमा छायेपिइगु याइ
मोहनी नख:य् अगंद्य पुजा याइ	 
छठय् सूर्द्य:या पुजा याइ	 
झीसं दाच्छिया दुने यक्व कथंया नख:चख: ञ्यायेका 
भिंम्ह ज:लाख:ला
अमू छम्ह भिंम्ह ज:लाख:ला ख:
व न्हियान्हिथं ज:लाःख:लाःया ज्याखँ स्वयेत, ञ्यनेत गां पाखे वनिइ
थौं नं व गां पाखे वन 
ववं भचा तापाक थ्यंका: वं अन ब्वनेकुथिया पौ फसं पुइकातःगु खन
वं उकियात भिंकेमा:गु बिचा:यात
लँय् ववं छथाय्‌ ल:या पाइप ह्वगना: लँ दुछि ल: बा:वयाच्वंगु खन
वं गुकथं ल: सितिंमवंकेगु धका: बिचा: यात
वं थ:के दुगु प्लास्तिकं पाइपया ह्वगंगु थासय् चित
उकिं याना: ल: ज्व:गु दित
अनंलि व मिलाया छेँय् वन
अन मिलाया तताया इहिपाःया ज्याझ्व: जुयाच्वन
ज:ख:या सकलें मनूत अन मुनाच्वन
वं लँय् वया बलय् खनागु दक्व खँ गांयापिंत ञ्यंकल
सकलें जाना: ब्वनेकुथिया पौ व तज्या:गु पाइप दयेकेगु सहलह जुल
अनंलि अमू नं इहिपाः भ्वजय् ग्वहालि यात
च्वय् न्ह्यथनात:गु खँ दसु जक ख:
थाय्‌थासय्‌ थीथी मनूतय्‌गु थीथी पुच: दुने थीथी कथंया पह:चह: रितिथितिया खँ दयेफु
थज्या:गु ज्याझ्व: मस्तय्‌त थ:पिंत हे धायेके बियादिसँ 
अज्व:पिं भिंपिं मनूत माला: हनाबना यायेगु ह:पा: बियादिसँ 
थुगु ब्वनेज्याय् बियात:म्ह भिंम्ह मनू सु ख: ?
अमू नं छु छु खन व छु छु यात ?
ब्वनेज्याया लिधंसाय् क्वय्‌या धलखय् जायेका दिसँ 
छिगु ज:लाख:लाय्‌ छम्हं मेम्हसित ग्वहालि याइम्ह मनू सुसु ख: ? 
मांअबुयाके ञ्यना: इमिगु नां च्वयादिसँ
भिंपिं ज:लाख:लातसें मेपिंत भिं यायेया निंतिं छु ज्या यात च्वयादिसँ  
बांला:गु ज्या याइम्ह ज:लाख:लायात हनाबना यायेमा: 
ब्वनेकुथि दयेकेगु ज्या याक:चां यायेमा: 
ज:लाख:लाया उसाँय् मदुसा वास: यायेत ग्वहालि यायेमा: 
ज:लाख:लाया छेँय् त:जिगु ज्याखँ, इहिपाः भ्वय् थें ज्वःगु जूसा ग्वहालि याये मजिउ
सकलें छेँज:, ज:लाख:ला नापं जाना: च्वनेमा: 
झीसं बांलाःगु ज्या याइम्ह मनूयात हनाबना तयेमा: 
ब्वनेकुथिया हा:ना:मदुपिं व खूपिं 
जिमिगु ब्वनेक्वथाय् छपा ल्हा: मदुम्ह पासा छम्ह दु
वयात जिपिं सकसिनं सफूम्हिचां सफू, कापि लिकायेत, तयेत व नापं मेमेगु ज्याय् ग्वहालि यायेगु याना
छगू तगिमय् ब्वनिइम्ह हिसिलाया मांअबु मदु
ब्वनेकुथिं वयात सफू कुतःसफू बिया: ग्वहालि यानाच्वंगु दु
जिमिसं नं वयात ग्वहालि याना
ब्वनेक्वथाय् स्यांगुलिं न्ववा:गु बांलाक मथू
वया चहपह: स्वया: खँ थुइका: कायेमा:
वयात न्ववायेत ग्वहालि यायेमा:
ब्वनेक्वथाय् मेम्ह पासा नसला नं छपा तुतिं चुइमफु
वयात ञ्यासि वनेत तुतां मा:
उखेथुखे जुइत मेपिनिगु ग्वहालि मा:
जिमिसं वयात ग्वहालि व माया याना
व ब्वनेच्वये अतिकं स:
जिमिसं मस्यूगु मथूगु खँ व पाखें सयेका कायेगु याना  
समाजय्‌ मेमेगु यक्व हे कथंया हा:ना:मदुपिं व खूपिं नं दयेफु 
इमित ब्वनेकुथिइ गुकथं ग्वहालि यायेमा: धका: ब्वँनामिपिंत चहःपह: ज्याना: क्यनादिसँ, स्यनादिसँ
हा:ना:मदुपिं व खूपिंत बांलाक व ख:कथंया ग्वहालि यायेमा:गु खँय् ह:पा बियादिसँ  
छि ब्वनेकुथिइ गुकथं वयेवने यानादिया ?
छिगु ब्वनेकुथिइ गज्या:गज्या:पिं हा:ना:मदुपिं व खूपिं पासापिं दु ? 
इमित गुकथंया ग्वहालि मा: ?
दसु बियाकथं याना: धलखय् क्यनादिसँ 
छु जूगु ?
गज्या:गु ग्वहालि मा: ?
वया मचा बलय् दया: छपा तुति त्व:धूगु खः
वइत ब्वनेकुथिइ वये वनेत ज्वना बिइमा:
छि पासा दया: न्यासि वने मफुसा छिं गुकथं ग्वहालि यानादिइ ?
क्वय् बियात:गु हलंज्वलं गज्या:म्ह मनूयात मा: ?
जिमिसं ब्वनेकुथिइ हा:ना:मदुपिं व खूपिंत ग्वहालि याना 
हा:ना:मदुपिं व खूपिं जःलाखःला
लाछिया मामा बुसांनिसे खू खः
वय्‌क:या देपागु ल्हा: छपा चीपा
वय्‌क:या निपा ल्हातं यायेमा:गु ज्याय् ककां ग्वहालि यानादिइ
त:खाछेँया लतंदाजुं मिखां मखं
वय्‌क: याक:चा उखेथुखे झायेमफु
व तुयुगु तुतां चुया: गबलें गबलें पस: झाइ
वय्‌क:या दक्व ज्याय् तता:जु व छेँया मेपिं ज:पिंसं ग्वहालि यानादिइ
गां, सहर न्ह्याथाय् जूसां हा:नां मदुपिं व खूपिं दइ 
इपिं नं झी थें हे मनू ख:
इमित मेपिनिगु ग्वहालि मा:
हाना: मदुपिंत ग्वहालि यायेगु झीगु ज्या ख: 
ज:ख:या सुं हा:ना:मदुपिं व खूपिनिगु खँ ब्वँनामिपिंत धायेके बियादिसँ
थुकिंयानाः इमि माला: स्वयेगु बानि जुइ
इमिसं धाये मफुगु खूपिनिगु खँ धायेत ग्वहालि यानादिसँ
ब्वनेक्वथाय् हा:ना:मदुपिं व खूपिं द:सा इमिगु नुगलय्‌ स्याइ कथं न्वायेगु व मेमेगु ज्याखँ याये मज्यू
इमित हनाबनाया मिखां स्वयेमा: 
छि छेँजलय् ब्वनेकुथिइ, जःलाखःलाय् दुपिं थ:म्हं छुं यायेमफुपिं व खूपिनिगु नां च्वयादिसँ 
छपा तुति मदुम्हेसिया किपा च्वयादिसँ 
व न्हेय्‌दँ दुम्ह मनू खः 
वइत लँ छिइत तिब: बिइमा:
वया छपा ल्हा: मदु
व खुत्यां कया: जुइमा:म्ह मनु खः
व मिखां मखंम्ह मनु खः
जिगु पासां न्हाय्‌पनं मता:
मांअबु मदुपिं मस्तय्‌त छु धाइ ?
मिखां मखंम्ह मनूखं ब्रेललिपिया ग्वहालिं ब्वनिइ 
न्हाय्‌पनं मता:म्ह मनूखं ल्हा:या ग्वहालिं थुइकिइ 
झीसं ज:ख:या हा:ना:मदुपिं व खूपिंत ग्वहालि याना
थवंथवय् ग्वहालि 
थ्व पलिस्थाया गां ख:
वया छेँ ज:ख: मतिना , लहना व न्हूज:या छेँ दु
इपिं थ:थवय् जाना: च्वनिइ 
थ:थ: जाना: ज्या याइ व नख:चख: हनिइ
नख:चख: हनिइगु इलय् थ:गु छेँय् दुगु हलंज्वलं जक दयां मगा:
थ:के दुगु हलंज्वलं छम्हं मेम्हसिके ञ्यये कायेबिये याइ
सँझ्या: निगू तगिमय् ब्वनिइगु
व पासानाप जानाः च्वनिइ
वं थ:के मदुगु हलंज्वलं पासायाके ञ्यये काइ
उगु हलंज्वलंपाखें ज्या क्वचायेवं पासायात लित बिइ
सँझ्या:या उज्याःगु बांलागु बानि सकसितं य:
सकसिनं वयात च्वछायेगु या:
वया पासापिसं नं सँझ्या:नं थें हे मेपिंत ग्वहालि या: 
मस्तय्‌त थ:के मदुगु हलंज्वलं थ:त मा:गु इलय् पासायाके कायेगु यायेमा: व पासायात मालिइगु इलय् थ:के दुगु हलंज्वलं बिइमा: धइगु खँ ध्वाथुइकेत थीथी ज्याखँ याकादिसँ 
मस्तय्‌त ज:लाख:ला व थ:थितिपिंत ग्वहालि यायेत ह:पा: बियादिसँ 
पलिस्थाया ज:लाख:लापिं छाय् भिं ?
सँझ्या:नं पासापिंनाप का:गु हलंज्वलं छु याइ ?
छिं मेपिंपाखें गुकथं ग्वहालि कयादिया ? 
छिं छु छु ज्याय् पासायात ग्वहालि यानादिया ?
पासायाके कयागु कलम ज्या सिधयेका: लित बिइमा:
ज:लाख:लायात थ:गु छुं हलंज्वलं बिइमज्यू 
पासायाके मदुगु हलंज्वलं थःम्हं बिया: ग्वहालि यायेमा: 
मेपिंनाप ग्वहालि कायेगु व ग्वहालि बिइगु ज्या बांलागु ज्या मखु 
क्वय्‌या किपा स्वया: छु यानाच्वंगु ख: कनादिसँ 
झीसं म्हस्यूपिं मनूतय्नाप ग्वहालि कायेगु व ग्वहालि बिइगु यायेमा: 
झीगु मंका: संपति
अजूया छेँ नापसं चकंफ: दु
चकंफलय् मनूत च्वंवइ
चकंफ: नापसं हिति दु
हितिया भचा च्वसं द्य:ग: दु 
द्य:ग: पुलांगु ख:
द्य:ग: नापसं फलचा नं दु
फलचाय् मनूत मुनिइ
फलचा नापसं पस: दु
पसलय् मनूत हलंज्वलं ञ्यायेत वनिइ
अजूया नं थ:त मा:गु हलंज्वलं अन हे ञ्याइ
अजूया छेँ सतिक हुलाक छेँ नं दु
थ:थितिपिसं हुलाकं पौ छ्वयाहइ
वया छेँ सतिक ख्य: नं दु
अजू पासापिंनाप ख्यलय् म्हितिइ
अजूया छेँ नापसं च्वंगु चकंफ:, हिति, फलचा, हुलाक छेँ, ख्य:, सुसाः छें, ब्वनेकुथि थें ज्व:गु संपति सकसियागु ख:
झी सकसियां संपति धइगु मंका: संपति ख: 
मंका: संपतियात झी सकलें जाना: लिपा थ्यंकया निंतिं ल्यंका तयेमा: 
मस्तय्‌त मंका: संपतिया खँया ग्यां बिइत ब्वनेकुथि व थुकिया छचालं दुगु थाय् क्यना: मंका: संपतिया धल: दयेके बियादिसँ 
ब्वनेज्याया लिधंसाय् क्वय्‌या न्ह्यस:या लिस: बियादिसँ 
द्य:ग: गथे च्वं ?
अजूया छेँ सतिक छु छु दु ?
हुलाकं मनूतसें छु याइ ?
मनूत सुसाः छेँय् छाय् वनिइ ?
छिगु छेँ सतिक छु छु मंका: थाय् दु ? 
नां च्वयादिसँ 
मंका: संपतिया म्हालासाला
हिति, तुं, फलचा, ब्वनेकुथि, ख्य:, पुखू, लँ थें ज्व:गु झीगु मंका संपति ख:
थुकिया छचालं सुचुकुचु यायेमा: 
ब्वनेकुथिया छेँ दुन धा:सा च्वयेब्वने खनिइमखु
उकिं ब्वनेकुथिया ताहा:देस्क व बेंच म्हालासाला यानातये मा:
चकंफ: नं झी सकसियां मंका: संपति ख:
अन मनूतय्‌सं झासु लनिइ
दुंगु चकंफलय् मनूतय्‌त झासु लनेगु थाय् दइमखु
उकिं दुंगु चकंफ: सकलें जाना: दयेकेमा:
बस व फोन नं सकसिनं छ्यलेत मा:गु ज्वलं ख:
थ्व नं झीगु मंका: संपति ख:
तापाक तापाक तक बुखँ छ्वयेत, तापागु थासं बुखँ कायेत फोनं ग्वहालि याइ
उकिं फोनया तार त्वःथुले मज्यू, चफुइ मज्यू
उकियात म्हालासाला यायेमा:
द्य:ग:, गुम्बा, सत: नं म्हालासाला यायेमा: 
मस्तय्‌त नापसं च्वंगु मंका: थाय् क्यना: उकिया नां धायेका दिसँ 
मस्तय्‌त मंका थासय् च्वंगु ज्वलं गुकथं सुसा:बिचा: यायेमा: धइगु स्यनादिसँ 
क्वय्‌या न्ह्यस:या लिस: बियादिसँ 
मंका: थाय्‌या नां च्वयादिसँ 
हिति, बुंगा:, तुँथि गुकथं यचुपिचु यानातयेमा: ?
ब्वनेकुथि दुनिइन धा:सा छु यायेमा: ?
चकंफ:या म्हालासाला छाय् यायेमा: ?
फोनया म्हालासाला गथे याना: यायेमा: ?
छिं छिगु पुचलय् दुगु मंका: संपतिया सुसा:बिचा: गुकथं यानादिइगु ? 
क्वय्‌ बियातःगु किपा स्वया: छु जुयाच्वंगु दु, च्वयादिसँ 
छि ब्वनेकुथिया हितिइ ल: त्वं झायेबलय् झ्व:छुना: च्वनादिसँ अलय् छि पासापिं झ्व:छुना: च्वं लाकि मच्वं स्यनामियात धयादिसँ  
झीसं मंका: संपतिया सुसा:बिचा: व म्हालासाला यायेमा: 
थ:गु पा: पिइगु बानि
मतिनाया छेँ पाखाय् लाः
छन्हु व वया अबुनाप द्य:याथाय् वन
द्य:याथाय् मनूत झ्व: छुनाच्वन 
इपिं नं झ्व: छुत
थ:गु पा: वयेवं द्य: अनियाना: छेँय् लिहां वल 
न्हूज:या ककां बिरगंजया ब्वनेकुथिइ ब्वंकिइगु
ककायात बुखँ छ्वयेत वया अबु फोनय् खँल्हा:वन
अन फोनय् खँल्हायेत मनूत झ्व: छुनाच्वंगु जुयाच्वन
वया अबु नं झ्व: छुत 
थ:गु पा: वयेवं न्हूज:या अबुम्हं ककाम्ह नाप फोनय् खँल्हाबल्हा याना: छेँय् लिहांवल 
तुइसिंया गामय् हिति छधा: दु
गांयापिंसं पालंपा: हितिइ ल: काइ
मांम्हनाप तुइसिं नं अन म्व: ल्हुयाच्वन
अबलय् हे लुमना ल: का: वल
लुमनाया हथायेगु ज्या दुगु जुयाच्वन
उकिं तुइसिं नं न्हापालाक लुमनायात पा: बिल
लुमनां ल: काये धुंका:तिनि वं म्व:ल्हुल 
मस्तय्‌त मंकाः थासय् झ्व:छुना: च्वनेगु ह:पा: बियादिसँ
ब्वनेकुथिया ब्वनेक्वथाय् दुहां पिहां वयेगु वनेगु इलय् नं झ्व: छुना: पालंपा: दुहांवयेगु व पिहां वनेगु इलय् नं झ्व:छुना: पालंपा: पिहांवनेगु स्यनादिसँ 
मस्तय्‌त हिति, फोन, बस, हुलाक छेँ, द्य:ग: थें ज्व:गु थासय् झ्व: छुना: च्वनेमा: धइगु खँ स्यना: उकथं च्वनेगु ह:पा: बियादिसँ 
मतिना छाय् द्य:याथाय् वंगु?
मतिना व वया ककां द्य:याथाय् गुकथं द्य: अनियात?
न्हूज:या अबुं ककाम्हेसित गुकथं बुखँ छ्वल?
ल: का:वनेगु हितिइ म्व:म्व: मनू दतकि छु यायेमा:?
मंका: थासय् छाय् पा: पिया च्वनेमा:?
क्वय्‌या किपा स्वया: छिं जूसा छु यानादिइ च्वयादिसँ 
हिति, द्य:ग:, हुलाक थेंज्व:गु थासय् मंका: कथं छ्यलेगु इलय् झ्व: छुना: छाय् च्वनेमा: ? 
ञ्यना: च्वयादिसँ 
झीगु हलिं
झी च्वनेगु थाय्  
निभा: सहरय् च्वनिइगु 
व च्वनिइगु सहर तराइ पाखे ला: 
तराइ चकंगु थाय् ख:
चकंगु थासय् पा: गये मालिइ मखु
ञ्यासि वने अ:पु 
चकंगु थासय् मनूत नं आपा: च्वनिइ 
चीभा: गामय् च्वनिइगु
चीभा:या गां पाखाय् दु 
पाखा त:जा:गु थाय् ख:
चिजा:गु पाखा नं दु 
पाखाया चिजा:गु थाय्‌यात ब्यासि धाइ
थुगु ब्वनेज्याय् मस्तय्‌त थ: च्वनेगु थाय् थें ज्व:गु थाय्‌या खँ कनेत स्व:गु दु
उकिं स्यनामिं मस्तय्‌त इपिं च्वंगु थाय् क्यना:, थीथी दसु बिया: ब्वनेक्वथाय् सहलह ब्याकादिसँ 
तुइसिं गन च्वनिइगु ?
चीभा: गामय् च्वनिइगु ला कि सहरय् ?
छि गन च्वनादिइगु ? 
गामय् ला कि सहरय् ?
गज्या:गु थाय्‌यात तार धाइ ?
क्वय्‌ किपाय् बियात:गु छेँ गज्या:गु थासय् दु ?
छि च्वनादिइगु गां वा सहर गज्या:गु थासय् दु ? 
चिं तयादिसँ  
छि थ: च्वनादिइगु थाय्‌या किपा च्वया: पासायात क्यनादिसँ  
पासां दयेकूगु किपा नं स्वया: पा:गु लुइकादिसँ 
जिं तजा:गु, क्वथ्या:गु, माथं वंगु, काप व तार ल्यया: क्यनेफु 
झीगु गां व सहर 
थ्व गांया किपा ख:
थुगु गांया नापसं गुँ दु
गुँइ यक्व सिमा दुगुलिं गुँ ख्वातुसे च्वं 
गुँया दथुइ पुखू छगू दु 
गांया सकसिनं गुँया सुसा:बिचा: यानात:गु दु 
गांयापिंसं गुं घाँय्, छुसिँ, सिँ हइ
गां सतिक खुसि छगू नं दु 
खुसि त:धं 
लुमंति सहरय् च्वनिइगु 
सहर स्वया: भचा तापाक छगू पुखू दु
पुखू चीधं 
व पुखू सहरया मनूतसें दयेकूगु ख:
सहर स्वया: तापाक गुँ नं दु 
गुँ सालुसे च्वं
न्हापान्हापा गुँ ख्वातुसे च्वंगु ख:
सहरया मनूतसें छेँ दयेकेत य:य:थे सिमा पाल
उकिं आ: गुँ सालुसे च्वन 
थुगु ब्वनेज्याय् मस्तय् निंतिं थ: च्वनागु थाय् छचालिंया प्रकृतिया ज्वलं गथेकि खुसि, गुँ, पुखू, त:पुखू, पाखा, थेंज्व:गुया ग्यां बिइगु कुत: जूगु दु 
उकिं मस्तय्‌त थ:थ:गु थाय्‌ ज:ख: छचालिं चा:हिइका: अन दुगु प्रकृतिया ज्वलं क्यना: उकियात म्हसिइके बियादिसँ 
गां नापसं खुसि दु 
सहर नापसं पुखू दु 
गां नापसं गुँ दु 
सहर स्वया: तापाक गुँ दु 
किपां थ:गु गां छचालिं दुगुयात थुकथं च्वल
छिं नं थ: च्वनेगु थाय् छचालिं छु छु खना ? च्वयादिसँ 
छमा सिमाया किपा च्वयादिसँ 
जिं थ: च्वनेगु छचालिंया खुसि, पुखू, त:पुखू, गुँ थेंज्व:गु थाय्‌ स्वया: कनेफु 
कियाकिपाय्‌ झीगु गां
छि तजा:गु थासय् झायागु दु ला ? 
तजा:गु थासं उखें थुखें नं स्वयागु दु ला ?
तजा:गु थासं उखें थुखें स्वयेबलय् गथे खने दु ?
जुजुकाजि मोहनि बलय् मांनाप पाजुपिंथाय् वन 
वया पाजुपिनि छेँ गुँइ लाः 
गुँइ पा: गयेमा:
मामं पाखा गगं धयादिल जुजुकाजि झीगु छेँ गन दु  ?
स्व सा 
जुजुकाजिं छचाःलिं स्वल 
वं तापाक थ:गु गां खन
जुजुकाजि लय्‌ताल
आहा ! गुलि बांलाक खने दुगु जुजुकाजिं धाल 
वं तजा:गु थासं स्व:बलय् थ:गु गां थथे खन 
थन चीजा:गु थासं न्ह्य:नेया ज्वलं खंके फइ व तजा:गु थासं तापा:गु ज्वलं खंके फइ धइगु ग्यां बिइगु कुत: जूगुलिं मस्तय्‌त ब्वनेकुथि छचालिं थीथी थासं तजा:गु, चिजा:गु क्यना: इमिसं खंगु ज्वलंया खँ धायेकादिसँ 
नापं थ: च्वनागु थाय्‌या कियाकिपा नं दयेके बियादिसँ 
छि नं तःजा:गु थासय् झासँ
छचालिं स्वयादिसँ 
छु छु खंकादिया ? 
ब्वनेक्वथाय् पासापिंत ञ्यंकादिसँ 
तःजा:गु थासं खंगु कियाकिपा दयेका: स्यनामियात क्यनादिसँ 
चीजा:गु थासं सतिगु ज्वलं खनेदइ 
तःजा:गु थासं तापा:गु ज्वलं खने दइ 
चीजा:गु व तःजा:गु थासं स्वयागुलिइ छु पा: ? 
छिगु च्वसा बँय् थुनाःथनादिसँ 
आ: नापसं च्वना: स्वयादिसँ 
अनंलि च्वसा नापसं छगू मेच तयादिसँ
मेचय् गयादिसँ 
बँय् थुनात:गु च्वसा स्वया दिसँ 
छिगु च्वसा गथे च्वं ?
जिं थ: च्वनेगु थाय्‌या कियाकिपा च्वये सयेका 
झीगु थाय्‌बाय्‌या कियाकिपा
मिलां धाल, जि लखुतिर्थ सतिक च्वनेगु
पासाया बुन्हि
लुमंति व लूज: निगू तगिमय् ब्वनिइपिं
इपिं निम्हं पासा ख:
ब्वनेकुथिइ वनेत लुमंतिं न्ह्याबलें लूज:यात स:ता: नापं वनिइगु
थौं नं लुमंतिं लूज:यात स:तल
लूज:या मामं लुमंतियात तलय् सःताः पलख प्यु न्हिं, लुमंति धयादिसें लुमंतियात सोफाय् फ्यतुकल
लूज:या मां नं लुमंति नापसं फ्यतुनादिल
लुमंतियात लूज:या छतानिता खँ ञ्यने मास्ति वल
लुमंतिं लूज:या मांयाके ञ्यन लूज: छु तिथिइ बूगु थें ? 
लूज: बूगु त्वा: गन ले ? 
लुमंतिं हाकनं ञ्यन 
मामं धयादिल, यलःया हौगःत्वालय् बूगु 
लूज:या मामं धयादिइगु खँ लुमंतिं थ:गु कुतः सफूतिइ च्वल
लूज: वयेवं निम्हं नापं ब्वनेकुथिइ वन  
मस्तय्‌त वया पासापिनिगु छेँज:या ज्या, लजगा: थें ज्व:गु खँ थुइका बिइ कथंया थीथी ज्याझ्व: याकेमा: 
लुज:नं थ:गु तगिमय् ब्वनिइपिं पासापिनिगु बुन्हि तिथि व बूगु थाय् ञ्यना: थुकथं च्वल 
लूज:नं थें छिं नं थ:गु तगिमय् ब्वनिइपिं ञ्याम्ह पासापिनिगु बुन्हि व बूगुथाय्‌या धल: दयेकादिसँ 
छेँ नापसं च्वंपिं पासापिनिगु नां, बूगु न्हि व बूगु थाय् ञ्यना: धलखय् जायेकादिसँ 
नगुमां स्वयादिसँ अले उकिइ थ: बूगु ला, न्हि लुइका: चिं तयादिसँ 
जिमिसं थ:पासा बूगु न्हि बूगु थाय् च्वये व धायेफु 
पासाया छेँज: न्हापा व आ:
छेवाङया अजा अजि न्हापा हुम्लाय् च्वनादिइगु
न्हापा इपिं च्वनिइगु थासं सुसाः छेँ व ब्वनेकुथि तसकं तापा:
बजा: नं तापा:
मोतर वनिइगु लँ मदु
फय्‌खतं क्वबिया: हलंज्वलं हयेमाः
उकिं अन हलंज्वलंया मू तसकं थिके 
उगु थासय् आ: सुसाःछेँ दु
ब्वनेकुथि नं दु 
बजा: नं दु 
हेलिकप्तर नं दया: अ:पुका बिउगु दु 
इमिसं सोलार मत च्याकिइगु व सौ-सा:या ग्यास् छ्यला: नसा दयेकिइगु
छेवाङया दाजुं ब्वनेकुथिइ आख: ब्वंकिइगु
वया तता:जु सुसाःछेँय् ज्या यानादिइगु
छेवाङया पाजुपिनिगु छेँ नेपालगन्जय् ख:
व थौंकन्हय् पाजुयाथाय् च्वना: ब्वनाच्वंगु दु
नेपालगन्ज त:धंगु सहर ख:
थन लँपु तब्या जू
लँय् रिक्सा व तांगा यक्व न्ह्याकू
थन फय्‌ख: हवाइजहाज दिकेगु ख्य: नं दु
थ्व ख्य:यात एअरपोर्त धका: धाइ
थनं हुम्ला, जुम्ला थें ज्व:गु थीथी हिमालि जिल्लाय् फय्‌ख: ब्वयेका यनिइ 
मस्तय्‌त थ: पासाया छेँज: च्वनिगु थाय्, लजगा:, धर्म, लहना थें ज्व:गु खँ छम्हं मेम्हनाप ञ्यनेकने याकादिसँ
इमिसं च्व:गु खँ ब्वंके बिया: सहलह ब्याकादिसँ 
सोलार मत व सौ सा:या ग्यास्‌या खँ मस्तसें मस्यूसा कनादिसँ 
छेवाङं थ: ज:लाख:लापिं न्हापा व आ: च्वनिइगु थाय्‌या धल: थुकथं दयेका: क्यन 
छिं नं छेवाङं थें थ: ज:लाख:लापिं न्हापा व आ: च्वनिइगु थाय्‌या धल: दयेका: क्यनादिसँ 
दसु बियात:थें छिम्ह सुं छम्ह पासाया छेँ जःपिनि खँ क्वय्‌या धलखय्‌ च्वयादिसँ 
जिं पासाया छेँज: न्हापा व आ: च्वनिइगु थाय् धायेफु
जिं इमिसं याइगु ज्या नं धायेफु
झीगु देय्‌या थीथी चिं 
थ्व झीगु देय्‌या ध्वाँय् ख:
थुकिइ ह्याँउगु स्वकुंमन्द: निगू दु
ध्वाँय्‌या च्वय्‌या स्वकुंमन्दलय् तिमिला दु 
क्वय्‌या स्वकुंमन्दलय् सुर्द्य: दु  
सा झीगु देय्‌या जनावर नालातःगु दु 
सां दुरु बिइ
साया सौ पाखें दयेकूगु सा: बुँज्याया निंतिं ज्यू
साया सौ तया: छेँय् बँ इलिइ 
ह्याँउ तकुस्वां झीगु देय्‌या स्वां नालातःगु दु
तकुस्वां हिमाल व गुँ पाखाय् आपा: दइ 
हिंगुलि ह्याँउ देय् या उं नालातःगु दु
झीगु देसय् पुजा यायेत हिंगुलि ह्याँउ सिन्हः कथं छ्यलिइ 
दसु बिया: मस्तय्‌त देय्‌या चिं म्हसिइके बियादिसँ व थुकिइया खँ नं थुइका बियादिसँ 
ह्याँउ तकुस्वां गुगु थासय् दइ ?
हिंगुलि ह्याँउ उं गथे च्वनिइ ?
झीगु देय्‌या मू झंगः नालातःम्ह झंग:या नां छु ख: ?
दाँफे नेपा:या गुगु थासय् दइ ?
स्वया: बा ञ्यना: साया खँ च्वयादिसँ 
साया प्यपा तुति दइ 
झीगु देय्‌या ध्वाँय्‌या खँ च्वयादिसँ 
देय्‌या ध्वाँय्‌या किपा च्वया: पाय्‌छिगु उं तयादिसँ 
जिं जिगु देय्‌या ध्वाँय्, सा, दाँफे, तकुस्वां व हिंगुलि ह्याँउयात देय्‌या चिं कथं म्हस्यू 
झीगु आर्थिक ज्यासु 
ज्यायात हनाबना
मिज: सकलें ज:लाख:ला नाप भ्यलय् पुं
वया ज:लाख:लापिंसं यक्व कथंया ज्या याः
छम्ह ज:लाख:लां बुँज्या याइगु
बुइँ वाँउचा, सिसाबुसा सयेकिइगु
वं सयेकूगु नसा ज्वलं दक्वं नया: मफू
वं बुइँ स:गु नसा ज्वलं मिया: दां मुंकिइ 
घनश्याम मेम्ह छम्ह ज:लाख:ला ख:
वया मूज्या लाकां सुइगु ख:
वं सूगु लाकां सकसिनं ययेकू
थ्व ज्या याना: वं बांलाक दां मुंका च्वंगु दु
थौंकन्हय् घनश्यामयात आपालं मनूतसें म्हस्यू
वया ज्यायात सकसिनं च्वछा: 
नगुया मू लजगा: छेँ दनेगु ख:
गांया बांबांलाःगु छेँ यक्व वं दयेकूगु ख:
छेँ दनेगु ज्या याना: वं नां व दां मुंकूगु दु
तिमिला चीधिक: जूसां थीथी मनूतसें याइगु ज्याया मू थू
वं बांलाक ज्या याइम्हेसित हनाबना त: 
ज:ला ख:लायात फुगु ग्वहालि या: 
ज:ला:ख:लां याइगु थीथी ज्यायात मस्तय्‌त क्यना: सिइकेगु ह्व:ता: बिइगु यायेमा: 
ज्या छुं त:धं चीधं धयागु मदु, फुकं ज्याया मू उलि हे दु धका: थुइका बिइगु यानादिसँ
ज:लाख:लापिनिगु ज्याय्‌ नं इलं ला:पिंसं ला:गु इलय् थम्हं फुगुचा:गु ग्वहालि यानाबिइमा: धका: मस्तय्‌त ह:पा: नं बियादिसँ 
छि ज:लाख:लापिंसं छु छु ज्या यायेगु याइ ?
स्वम्ह जलाख:लापिनि नां व इमिसं याइगु ज्या च्वयादिसँ 
थथे मया:सा छु जुइ ? 
सहलह ब्याका: च्वयादिसँ 
सुइका: नं लं मसूसा छु यायगु ?
ज्यापुं बुलिबालि मज्या:सा झिसं नेखनिमखु
दाक्तरं ल्वगिया ल्वय् मस्व:सा ल्वग लनिमखु
दक:मिं छेँ मदयेकूसा झि गन च्वनेगु ? 
सुयात छु हलंज्वलं मा: ? 
दक:मि त गं माः		
स्यनामिं चक् न च्वयादि		
सुइका:त मुलु सुका माः			
बंजा:नं अमू छ्यलिइ			 
ज्यापुं कू छ्यलिइ				
सिँक:मिं मुग: छ्यलिइ			
छुं छगू ज्या यानाच्वंगु थासय् झासँ
उगु ज्या सुनां गुकथं यानाच्वंगु दु स्वयादिसँ
उगु ज्या यायेत छुछु हलंज्वलं मा: ?
छु उगु ग्वहालि छिं बियादिइ फुला ?
ज्याया लिधंसाय् सुं नं त:धं चीधं जुइमखु
झीसं मेपिनिगु ज्याय् फुगुचा:गु ग्वहालि यायेमा: 
हलंज्वलंया ख:कथं छ्यलाबुला 
जिगु नां नस्वा: ख:
जि निगू तगिमय् ब्वनाच्वना
जिं थ:म्हं छ्यलेगु हलंज्वलंया म्हालासाला याना
सफू कुतः सफूतिइ यय:थें च्वयेगु, गिजिमिजि यायेगु मयाना
च्वसा मसि सितिकं मछ्वया
मांअबुयाके म्वा:मदुगु हलंज्वलं ञ्यानाब्यु धका: महाला
जिं नं मा:गुलिइ जक ध्यबा छ्यला
जिगु नां अरहत ख:
जि नस्वा:नाप ब्वनेगु
नस्वा:याके जिं हलंज्वलं गुकथं म्हालासाला यायेगु धका: सयेका
थौंकन्हय् जिं थ:म्हं छयलेगु हलंज्वलं म्हालासाला याना: जक छ्यलेगु याना
छेँ व ब्वनेकुथिया हलंज्वलं म्हालासाला याना: यचुपिचु यानातया
जिं लाकामय् पालिस थ:म्हं हे तयेगु
जिगु बांलाःगु बानि धका: मांअबु लय्‌ता:
ब्वनेकुथिइ स्यनामि व पासापिं नं लय्‌ता: 
मस्तय्‌त छेँ व ब्वनेकुथिया हलंज्वलंया पाय्‌छि कथं छयला: म्हंचायेकेगु स्यना बिइमा:
चीधिक:पिं मस्तसें त:धिक:पिंसं या:गु स्वया: सयेकिइगु जूगुलिं थ:म्हसियां नं हलंज्वलंयात पाय्‌छि कथं छयला: म्हंचायेकेमा:
छिं छ्यलेगु हलंज्वलंया नां च्वयादिसँ 
छु ज्या पाय्‌छि जू व छु ज्या पाय्‌छि मजू थें च्वं ? 
पाय्‌छि जूसा पाय्‌छि व पाय्‌छि मजूसा पाय्‌छि मजू धका: च्वयादिसँ
अमू नं थ:गु लं लाःला:थाय्‌ तयेगु याइ 
मतिनां थ:गु सफू कुतः सफूतिइ लाःला:थाय् गिजिमिजि याइमखु  
लुँपौनं वया मांअबुयात थिकेगु लं ञ्यानाब्यु धाइ 
किपां लाकामय् थ:म्हं हे पालिस तइ 
छि पासापिनिगु नां व इमिगु भिंकेमा:गु बानि च्वयादिसँ 
मभिंगु बानि छु दु ?	
बानि भिंकेत छु यायेमा: ?
च्वसा न्ह्यया: त्वाथलिइगु	
च्वसा मन्ह्यसे म्हालासाला यायेमा:
नसा वांछ्वये मज्यू
थ:गु हलंज्वलं म्हालासाला यायेमा: 
थ:के दुगु  ध्यबां मा:गु हलंज्वलं जक न्यायेमा:
जिं जिगु हलंज्वलंया म्हालासाला याना
गामय् दयेकिइगु हलंज्वलं 
गांमय् च्वंपिं मनूतसें सुकू, धकि थ्वज्व:गु हलंज्वलं छेँय् छेँय् च्वनाः दयेकेगु याइ 
गांमय् च्वंपिसं न्हू न्हूगु नसा त्वँसा नये खं 
इमिसं छुं हे पुलांगु नयेम्वा:
बुँइ स:गु वाँउचा, सिसाबुसा, क:नि, छ्व थें ज्व:गु नसा नयेगु याइ 
क:नि चुंया सत्व, छुचुंमरि थें ज्व:गु नसा नया: बःलाका: च्वनिइ
लँय् लँय् ब्वयात:गु नसा ञ्यानाः नइ नं मखु 
थ:त मदयेक मगा:गु हलंज्वलं जक पसलय् वना: ञ्याः वनिइ 
थ:गु देसय् हे याउँक दुगु थ:पिसं हे थाना त:गु काप:या वस: सुया: थ:थ:गु पहलं पुनिइ 
मस्तय्‌त थ:थ:गु थासय् सइगु दयेकिइगु हलंज्वलं छ्यलाबुलाय् हयेगु बानि यायेमा: धइगु थुइका बियादिसँ 
छि च्वनागु थासय् छु छु सइ ? 
नां च्वयादिसँ
छिगु छेँय् छ्यलिइगु छु छु हलंज्वलं छिगु थासय् दयेकिइ ? 
छु छु पिनें हइ 
ल्यया: धल: दयेका: च्वयादिसँ 
छु हलंज्वलं
गन दयेकूगु ?
दसु बियात:थें क्वय्‌ बियात:गु खँग्व:यात ध्वाथुइक च्वयादिसँ 
छि च्वनेगु थासय् दयेकूगु छित: य:गु ञ्यागू हलंज्वलंया नां च्वयादिसँ 
छिगु छेँय् दुगु छित: य:गु छगू हलंज्वलंया किपा च्वयादिसँ 
जिं छेँय् दुगु नसा नये 
जिं दतले-जितले जिगु हे थासय् दयेकूगु हलंज्वलं छ्यले 
सहरय् दयेकिइगु हलंज्वलं
छन्हु जिगु ब्वनेकुथिं सहरया थीथी उद्योग व ज्यास: स्व:वनेगु सहलह जुल
जिपिं निगू तगिंया ब्वँनामिपिं सकलें स्यनामिनापं चाह्यू वना
जिमिसं यक्व हे कथंया उद्योग व ज्यास: स्वया
स्यनामिं "उद्योग व ज्यासलय् गज्या:गु हलंज्वलं दयेकिइ स्वया: च्व" धका: धयादिल
जिपिं थीथी कथंया यक्व हे उद्योग चा:हिला
अन, स्वया: मथूगु खँ उद्योगया मनूतय्‌के ञ्यना: छगू धल: दयेका
व धल: थुकथं दु 
छुकिं छु दयेकिइ
तु नं चिनि देकि
सनपात नं बोरा म्हिचा देकि
छ्वचुं नं बिस्कुत देकि
हथं नं साबुं देकि
घाँय्, सु नं भ्वं देकि
कपाय् नं काप: देकि
तँय् नं नस्वेतर देकि	
मस्तय्‌त ब्वनेकुथि सतिक दुगु कारखाना व ज्यासलय् क्यनेयंका: अन दयेकिइगु ज्वलंया नां धल: दयेकेत ह:पा: बियादिसँ 
छिं छु छु उद्योग व ज्यास: खं ? 
छु हलंज्वलं छुकिं दयेकूगु ख: ?
लिकसं च्वंगु कारखाना बा ज्यासलय् झासँ, अन गुकथं हलंज्वलं दयेकात:गु दु स्वयादिसँ
थ:म्हं खंगु खँ कुतः सफुतिइ ल्ह्यया: ब्वनेक्वथाय् सकसितं ञ्यंकादिसँ 
छिगु छेँय् दुगु झिगू हलंज्वलंया नां च्वयादिसँ
छु हलंज्वलं गन दयेकूगु ख: ञ्यना: थुइकादिसँ 
छित: य:गु छगू हलंज्वलंया किपा च्वयादिसँ
ज्यासलय् यक्व हे कथंया हलंज्वलं दयेकिइ धइगु खँ सिइका: जिं जिगु गां सहरय् दयेकूगु हलंज्वलं छ्यलेगु याना 
तप्यंगु व चाःतूगु ध्व: सालेगु कुत: यानादिसँ  
छिं नं ध्व: सालेगु कुत: यानादिसँ 
ब्वँनामिपिंत च्वय् बियात:गु किपा क्यना: च्वसा, चक्, पेन्सिल् थेंज्व:गु ज्वलनं तप्यंक, च्वय्‌क्वय् तप्यंक, ब्यक्वयेक व चाःतुइक थीथी कथंया ध्व: सालेगु कुत: याकादिसँ 
च्वसा, चक्, ह्यंग्वा: थेंज्व:गु ज्वलं छ्यला: थ:त य:गु किपा च्वयेगु न्ह्यइपुसे च्वनिइ
छिं नं च्वयादिसँ सा  
जिं सिसाकलमं किसि च्वया
छित: य:गु ज्वलंया किपा च्वयादिसँ 
ब्वँनामिपिंत थलबल, छेँ, स्वां, जनावर, झंग:, सिसाबुसा थेंज्व:गु थीथी ज्वलं क्यना: किपा च्वयेगु कुत: याकादिसँ 
उं म्हसिइके
जित: ह्याँउ उं य: 
छित: छु उं यः ले ?
जित: वँचु उं य:
जित: म्हासु उं य:
जिं म्हासु व वँचु उं ल्वाकछयाना: वाउँ उं दयेका
उं ल्वाकछ्यायेगु कुत: यानादिसँ 
ह्याँउ उं व म्हासु उं ल्वाकछ्याना: स्वयादिसँ 
वँचु उं व ह्याँउ उं ल्वाकछ्याना: स्वयादिसँ 
ल्वाकज्या:गु उं छ्यला: किपा च्वयादिसँ 
ब्वँनामिपिंत थीथी ज्वलं क्यना: उकिया उं धायेके बियादिसँ 
ब्वँनामिपिंत उं ल्वाकछ्यायेगु कुत: याकादिसँ 
उं नाप म्हिते 
जिं भ्वं प्याका
उकिइ उं तया  
जिं उनं ध्व: साला
जिं भ्वँतय् किपा च्वया
उकिइ उं तया 
आहा ! गुलि बांलागु किपा  
ब्वँनामिपिंत च्वय् बियात:थें प्याकात:गु कापतय् उं तयेका दिसँ 
उंया च्वय् भ्वं तया, सी इला: उकिइ उं तयेगु थें जा:गु थीथी याज्या याकादिसँ
थ:त य:गु किपा दयेके 
छित: य:गु व न्ह्यइपुसे च्वंगु किपा दयेकादिसँ  
ब्वँनामिपिंत च्वय् बियात:गु किपा क्यनादिसँ
उगु किपाया खँय् इपिंनाप सहलह ब्याकादिसँ 
इमित किपा ल्ययेत ग्वहालि याना: किपा च्वके बियादिसँ 
किपा थाज्या
ल्हाःतय् उं तया: किपा थाये  
थाज्या यायेत मा:गु हलंज्वलं मुने नु  
ल्हातय् उं तया: थायेबलय् गथे च्वं ? स्व सा  
आलु, प्याज, पुसा, ह:, लैं, रामतोरिया थेंज्व:गु छ्यला: थाज्या याये ज्यू
ल्हा: व पतिंचाय् उं तया: किपा दयेकादिसँ 
पतिंयात तिका: गज्या: गज्या:गु लसि लिकाये ज्यू
लुमंके बिया: थाज्या याकादिसँ
चुरा, सिसिया पुसा, ह: थेंज्व:गु ज्वलनय् थीथी उं तया: तिकेज्या बियादिसँ 
ज्याझ्व: क्वचायेका ब्वँनामिपिनिगु ल्हा:, तिकेज्या यायेगु हलंज्वलं, ब्वनेक्वथा बांलाक यचुपिचु याके बियादिसँ 
ह:या लसि तिकाकाये 
हलय् उं तयादिसँ 
उकियात भ्वंया च्वय् तया: थाना: स्वयादिसँ 
बां किया: थानादिसँ
आलु बा मेगु ज्वलनय् बां किया: उं तयाः भ्वँतय् थानादिसँ
गज्या: गज्या:गु थाज्या जुइ, स्वयादिसँ
थीथी कथंया ह:, तरकारि घासा व मेगु ज्वलं पाखें नं थाज्या यायेगु यानास्वयादिसँ 
थीथी ज्वलनं थाज्या याकादिसँ
पुचलय् च्वना: ज्या यायेगु इलय् बिसकं, बांला:गु व ल्व:वनापुसेच्वंगु कलाकृति दयेके फइगुलिं पुचलय् ज्या याकादिसँ 
क्वचा:गु किपा ब्वनेक्वथाय् ब्वया: पुचलय् सहलह याकेगु व थ:म्हं ज्या यानाबलय् थ:त गथे ताल थ:थ:गु नुग:खँ कंके बियादिसँ 
तिकेज्या याये
थीथी उंया भ्वं, थानात:गु किपा व च्वयात:गु किपा व थीथी ज्वलं भ्वँतय्‌ तिका: किपा दयेकेगु ज्यायात तिकेज्या यायेगु धाइ
भ्वं कुचायात जाति म: बा गमं तिका: मेगु किपा दयेके ज्यू 
क्वय् छुं तिकेज्याया किपा क्यनात:गु दु 
स्वया: मेगु दयेकादिसँ 
कैंचिं थीथी उंया भ्वं चाना: थीथी कथं: हना: दयेकात:गु तिकेज्या किपा 
मा:गु हलंज्वलंया ग्वसा: ग्वया: चायेगु, खुइगु व तिकेगु याका: तिकेज्या याकादिसँ 
थीथी उं जा:गु किपा तिका: तिकेज्या दयेके
थानात:गु किपा, फोतो बा मेमेगु थीथी उंया ज्वलं चाना:, तिका: नं तिकेज्या दयेके ज्यू 
थुगु तिकेज्याय् किपा चाना: तिकात:गु दु 
थुगु तिकेज्याय् थीथी उंया भ्वं तिकात:गु दु  
थीथी किपा माला: न्हूगु कथं तिकादिसँ 
थीथी उंया भ्वं माला: छगुलिइ मेगु भ्वंकुचा तिका: तिकेज्या दयेकादिसँ 
थीथी ज्वलं पाखें तिकेज्या दयेके
यक्व कथंया ज्वलं छ्यला: तिकेज्या यायेज्यू 
ख्वातुगु भ्वंतय् थीथी ज्वलं छ्यला: तिकेज्या दयेकादिसँ 
तिकेज्याया निंतिं ब्वनेक्वथां पिहांवना: हलंज्वलं मुनादिसँ 
मुनागु हलंज्वलं ल्यया: छ्यलादिसँ
गुकथं दयेकेगु ख: निम्ह निम्ह जाना: सहलह ब्याका: तिकेज्या तिकादिसँ 
ब्वँनामिपिंसं मुनात:गु ज्वलं च्वय् न्ह्यथं थें याना: तिकेज्या दयेकादिसँ 
चाया ज्या याये
चां थीथी लसिबां लुइकादिसँ 
चा न्हायाच्वंगु
पतिंचां तियाच्वंगु
स्वयादिसँ सा जिं छु छु ज्वलं दयेकागु दु 
ल्हाःतय् चा तया: छि नं म्हितादिसँ
छु छु लसिबां लुल ? 
सहलह यानादिसँ 
चा ल्यया: चाया ज्या यायेत ब्वँनामिपिं तयार यानादिसँ 
किपाय् क्यनात:थें थीथी लसिबांलुइकेत ब्वँनामिपिंत ह:पा: बियादिसँ 
ब्वँनामिपिंसं दयेकूगु ज्वलंया खँय् सहलह यानादिसँ 
ब्वज्याया ग्वसा: ग्वयादिसँ 
चां थीथी लसि वयेके 
आ जिं छु दयेके ?
चा म्हिता: थीथी लसि बां वयेकादिसँ 
ब्वँनामिपिंत चा बिया: थीथी लसि बां वयेकेत ह:पा: बियादिसँ 
दयेके धुंकूगु ज्वलंया खँय् न्ह्यस: लिस: याका: ब्वज्याया ग्वसा: ग्वयादिसँ 
थ:त य:गु लसिबां लुइके अलय् थीथी ज्वलं दयेके
छित: य:गु ज्वलं दयेकादिसँ 
थीथी लसिबां लूगु स्वाना: छुं ज्वलं दयेकेत ह:पा: बियादिसँ 
ब्वनामिपिंसं नइगु बा खंगु सिसाबुसा, घासा, झंग: वा जनावरतयगु खँय् सहलह याना: य:गु छुं ज्वलं दयेके बियादिसँ 
भ्वंया ज्या याये
भ्वं प्यकुंमकुंलाक चानादिसँ
दकलय् न्हापा भ्वं प्यकुंमकुंलाक चानादिसँ 
ताहाःप्यकुंला:गु भ्वं बुलुहुं लथ्यानादिसँ 
कैंचिं चाना: बुलुहुं बुलुहुं लथ्यानादिसँ 
प्यकुंमकुंला:गु भ्वं  चायेकादिसँ 
स्वया: दयेकादिसँ 
ञ्याया मिखा थें च्वयादिसँ
भ्वं प्यकुंलाक चाना: भ्वंया ञ्या दयेकादिसँ 
भ्वं लथ्याना: थीथी लसि बांलूगु दयेकेगु ज्यायात ओरिगामि धाइ धका: धयादिसँ 
प्यकुंमकुंला:गु भ्वं चाये धुंका: च्वय् न्ह्यथना त:थें थीथी लसि बांलूगु ज्वलं दयेके बियादिसँ 
कैंचि ज्वनेबलय् घा:पा: जुइय:गुलिं वा:चा: तयेका दिसँ 
भ्वं लथ्याना: लापाचा, क्व: दयेकादिसँ 
ओरिगामिया नितिं पुलांगु अखबार व पत्रिका मुंके बियादिसँ 
भ्वं चानादिसँ				  
भ्वं यात दुनेपाखे लथ्यानादिसँ
भ्वं सालादिसँ 				  
ल्यूनेपाखें लथ्यानादिसँ
छक: लथ्याना: बुलुहुं चायेकादिसँ 	    	  
भ्वंयात ल्यूनेपाखे पुइकादिसँ
च्वामुगु तपुलि
हँय्
भ्वंया तारा
च्वसां च्वया: चानादिसँ 
भ्वंया गालसा
थन जाति म: तया: भ्वं तिकादिसँ 
गालसा, खराचा, तपुलि, भ्वंया नगु थें ज्व:गु ज्वलं दयेकादिसँ 
ब्वनामिपिसं थीथी ज्वलं दयेकू बलय् थ:त ता:गु खँय् सहलह याना: दयेकूगु हलंज्वलं ब्वनेक्वथाय् ब्वज्या यायेगु ग्वसा: ग्वयादिसँ
थ्व ज्याझ्व: क्वचायेवं ब्वनेक्वथा यचुपिचु याकादिसँ 
खिचाया थें मिखा, म्हुतु, न्हाय् व ग्वाय् दयेकादिसँ 
आ: धुँया थेँ मिखा, म्हुतु व च्या:च्या: दयेकादिसँ 
अलय् ब्वज्या नं यानादिसँ 
लसय्‌हना सः
तालय् हंक लापा थानादिसँ 
जिं तालय् लाक लापा थायेफु 
लापा थायेगु व दिइगु कुत: याये 
लापा थायेगु व दिइगु कुत: यानादिसँ 
छुं मे स्यने स्वया: न्ह्य: चिंकथं न्हापा ल्हातं लापा थायेगु व दियेगु यक्व कुत: याकादिसँ 
मग:खिं
जिं मग:खिं थाये 
भाय्‌थुइकू कथं १ (घि) व २ (ना) या थासय् लापा थायेगु 
थथे त:क्वः थानादिसँ 
खिं थाये न्ह्य: मस्तय्‌त न्हापां ल्हातं लापा निं थायेगु दियेगु कुत: याकादिसँ
अलय् च्वय् क्यना थें मग:खिंया स: नाप कुत: याकादिसँ
स्यनामि वा मेपिं स:पिनिगु पाखें न्हापालाक मग:खिं थाना: क्यनादिसँ, अलय् मस्तय्‌त थाकादिसँ 
लय्‌तया: मचा मे हालादिसँ 
मेया ताल छु ख: थुइकादिसँ 
मे हायेके न्ह्य: लापा थाना: ल्हातं ताल बिया दिसँ
खुगु मात्रा व च्यागू मात्रा तालया ग्यां नं मस्तय्‌त बियादिसँ 
थुकथं यक्व कुत: याकादिसँ 
स: पिकायेगु ज्या
जिं बांलाक स: पिकायेगु कुत: याये
च्वथ्याःसः 
क्वथ्याःसः 
स:यात तालय् हनादिसँ 
हार्मोनियमया तुयूगु ब्व(सा) धया: च्वथ्याःसः व क्वथ्याःसः लिसे लापा थाका: कुतः याकादिसँ
छक: लापा थायेबलय् छगू स: पिकायेगु, निक: लापाय् मेगु स: पिकयाः स: ध्वाथुइक न्ववाये सयेके बियादिसँ 
हार्मोनियम मदुसा न्ह्यागुसां स:यात सा कया: मस्तयत कुत: याकादिसँ 
मस्तय्‌त मे हायेके न्ह्य: में छु धया त:गु ख: उकियात ध्वाथुइकेगु यानादिसँ
ग्वरलय्‌ मे च्वच्वं ताल बिब्युं ल्ह्ययेका दिसँ 
मे हाले, स्यनेबलय् वहे लसय् बा मेगु हे लय् तया: हायेकादिसँ
इमू व मरि मचा मे लसय् हंक हालेगु स्वयादिसँ 
मस्तय्‌त मे हायेके न्ह्य: उकियात ध्वाथुइका बिइगु
अनं लिपा: मे च्वका: ल्या: १ २ ३ ४ च्वयात:कथं लापा थाथां मे हाले स्यनेगु
स्यने बलय् लोक लय् तया स्यंसां ज्यू 
मेमेगु मचा मे नं यक्व हालेगुलिइ ह:पा: बियादिसँ
ल्हा:पा व तुति संकेगु 
जिं तुति नापनापं ल्हा:पा न संकेफु 
दकलय् न्हापां मस्तय्‌त तप्यंक झ्व: छुका: तप्यंक थनेगु 
ल्हा: निपां जँय् तयेका: जव:गु पुलि भचा कय्‌कुंकेगु व तुतिया पतिंनं चुइकेगु व देपा तुति तप्यंक हे तयेकेगु
छि धाइबलय् देपा तुतिं म्व्य्‌द्याना बँय् थ्वायेगु सा नसि धाइबलय् तप्यंगु जवगु तुतिं बँय् थ्वायेगु
ल्या: खाखां थथे न्हय्‌क्व: तक याना: च्याक्व:या पालय् दिका: तप्यंक थनेगु 
थ्व ज्या त:क्व: हे याका: खिंया च्यागू तालय् याकादिसँ 
जि तुतिनापं ल्हा:पा संकुसंकुं उखेथुखे न्ह्या: वनेफु 
तुतिनापं ल्हा:पा संकुसंकुं उखेथुखे न्ह्या: वनेगु कुत: यानादिसँ
थ:गु हे थासय् दना: यानादिसँ 
थुकथं याकेबलय् थ: च्वनागु थासं च्याक: ल्या:खाना: जब पाखे वनेगु व हाकनं च्याक: हे ल्या: खानाः थ: च्वनागु थासय् वया: दनेगु
थ्व खिंया तालय् त:क्व: मछि हे च्यागू मात्राया लिधंसाय् याकादिसँ
याक:चां वा पुच: मस्तय्‌त तया: याकादिसँ
बांलाक या: मया: स्वया: इमित मा:गु कथं क्यना: स्यनादिसँ 
तुति नापनापं ल्हा:पा संका: न्ह्य:ने लिउने न्ह्या:वनादिसँ 
थ्व ज्या जवगु तुतिया पतिनं चुचुं छि निसें च्या तक ल्या: खाना: न्ह्यांवने वनेगु व हाकनं छि निसें च्या तक ल्या: खाखां थ:गु थासय् लिहां वयेगु
थथे हे देपागु तुतिं नं याकेगु
मस्तय् पुच: दयेकाः बा याक:चा तया: त:क्व: याकादिसँ
थ्व ज्या खिंया च्यागू तालय् यक्व कुत: याकादिसँ 
जिं तुति व ल्हा:पा नापनापं जँ नं संकेफु 
पह:चहः ज्याये 
ल्हा:या पह:ज्यायेगु
तगिं छगूया सफुतिइ च्वंगु ल्हा:ज्यायायेगु ज्या हाकनं याकादिसँ
तगिं निगूया मेया खँग्व:या नं ल्हा: ज्याका: याकादिसँ 
तगिं मे तुतिं ताल बिइका: न्ह्य:लिल्यू, जव खव वये वने याना: मेयात ल्वयेक भावकथं ल्हा: ज्याना: क्यनादिसँ
जिं थीथी झंग: जनावरया स: पिकयाः पह:चहः याये
स्वया: सिइका: यानादिसँ 
थीथी झंग: जनावरया स: पिकया: पह: कया: याना क्यनादिसँ 
सुभाय् 
जि व जि छेँज:
जिगु नां अनिस ख:
जि आ: च्यादँ दत
जि स्वंगू तगिमय् ब्वनाच्वना
जि खुदँ दुबलय् ब्वनेकुथिइ दुतिनागु ख: 
जिगु छेँय् अजा व अजि दिइ
अजा खुइञ्यादँ दत
अजि खुइदँ दत 
वय्‌क:पिं निम्हं छेँया हामा जुल
वय्‌क:पिसं जिमित माया यानादिइ व बांबांला:गु बाखं कनादिइ नापं छेँज्या नं स्यनादिइ
उकिं जिमिसं अजा व अजियात हनाबना तया 
जिगु छेँय् बा व मां नं दिइ 
बा पिइदँ व मां सुइञ्यादँ दत
थ्व खँ जित: बा नं धयादिइगु ख:
ब्वनेज्या न्ह्याके स्वया: न्ह्य: ब्वनेक्वथाया सकलें ब्वनामिपिंत कथहं इमि नां, दँ, छेँज:, छेँज:या दँ ञ्यनादिसँ
सकलें ब्वनामिपिंनाप लिस: कयादिसँ 
अनंलिपा जक ब्वनामिपिंत ब्वनेज्या ब्वंकेबिया: थ:म्हं नं लिसा कया: ब्वनाबियादिसँ
ब्वनेज्याय् बियात:गु याज्या बांलाक याकादिसँ 
जिमि तता झिंप्यदँ दत 
थुकथं जिमि छेँय् मुकं खुम्हय्‌सिया ज: दु 
जिमि छेँय् बिसकं बिसकं दँयापिं छेँज:पिं दु
गुम्हं चीधिक:पिं
गुम्हं त:धिक:पिं
जिपिं सकलें जाना: च्वंच्वनागु दु 
अनिसया छेँय्बिसकं बिसकं दँयापिं छेँज:पिं दिइ
अनिसया अजा खुइञ्यादँ दत 
अनिसया अजि सुइन्यादँ दत 
अनिसया छेँय् मुकं खुम्ह दु 
छि ग्व:दँ दत ?
छिगु छेँय् ग्व:म्ह छेँज: दु ?
छि मां-बा: ग्व:दँ ग्व:दँ दत ?
छि अजा अजि ग्व:दँ ग्व:दँ दत ?
छि किजा व केहेँ ग्व:दँ ग्व:दँ दत ?
छिं नं अनिसं थें थ:गु व थ: छेँज:या खँ च्वयादिसँ 
जिं जिगु व छेँज:पिनिगु दँ कनेफु
छेँज्याय् ग्वाहालि
थौं स्यनामि स्वंगू तगिमय् ब्वंक: झाल
थौं ब्वनेगु ब्वँनेज्याया छ्यं ख: छेँज:या ज्याय् ग्वाहालि
स्यनामिं सकसितं पालंपा: ञ्यनादिल
छिमिसं छेँय् छु छु ज्या याना ?
कमलां धाल, स्यनामि ! जिमि छेँय् चीधिक:म्ह किजा दु
किजा व जि नापं ब्वनेगु व म्हितेगु
जिपिं निम्हंसिनं थ:थ:गु सफू, कुतःसफू व लं लथ्याना: तयेगु याना
गबलें गबलें छेँ छचाःख्यलं बँ नं पुना: यचुपिचु याना
जिमिसं ज्या यानागु खना: मांबा: नं लय्‌ता: 
आहा ! कमलाया गुलि बांला:गु छेँज: स्यनामिं धयादिल
उमेशं धाल, जिं ला न्ह्याबलें क्यबय् ल: बिया
अलय् वाँउचा घासा ब्वय्, वाँउचा तरकारि माय् नं ल: बिया
गबलें गबलें सानुमायायात नं ग्वाहालि याना
सानुमाया जिमि पासा व ज:लाख:ला नं ख: 
उमेशया खँ ञ्यना: हरिं धाल, जिं सा, मेय्‌, फै, च्वलय्‌चित भुसा तयेत ग्वाहालि याना
जिं इमित ल: नं त्वंका 
कू, ख:मू, इंचा, क्वकीचा नं काये अ:पुगु थासय् तयेगु याना
जिं मांयात ग्वाहालि याना
जिं पसलं हलंज्वलं ञ्यानाहयेगु याना
मां बा:नं ब्व:गु ज्या याये जित: तसकं य: 
मञ्जुं नं थ:म्हं यायेगु ज्या कन
सकसियां याइगु ज्या ञ्यना: स्यनामि लय्‌तायादिल
अनंलि सकसितं सुभाय् नं बियादिल 
दकलय् न्हापा मस्तय्‌त इमिसं छेँय् याइगु ज्या ञ्यनादिसँ
ज्या यायेगु यानामच्वंपिंत छेँज्या यायेत ह:पा: बियादिसँ
छेँज्याय् ग्वाहालि याइपिं मस्तय्‌त सुभाय् बियादिसँ 
कमला व वया किजा अलय् हरिं याइगु ज्या धलकय् बियात:गु दु
उगु धलकय् इमिसं याइगु ल्यंदुगु ज्या व छिं यानादिइगु ज्या नं च्वयादिसँ
कमला व वया किजां याइगु ज्या	
हरिं याइगु ज्या	
छिं यायेगु ज्या
नापं ब्वनेगु व म्हितेगु	
सा, मेय्, फै व च्वलय्‌चित भुसा तयेगु	
सफू, कुतःज्या सफू, लं मिले याना: तयेगु
उमेशं थ:गु छेँय् मांअबुयात थुकथं ग्वाहालि यात
बुँइ जा, बजि यंकाबियेगु
हितिं ल: हयाबियेगु
मांअबुं ब्व:गु ज्या यानाबियेगु	
थ:गु वस: म्हालासाला यानातयेगु
बजारय् वना: हलंज्वलं ञ्याना: हयेगु	
घासा ल्ययेत ग्वाहालि यायेगु
छिं नं छेँय् मांअबुयात छु छु ज्याय् ग्वाहालि यानादिया ? 
उमेशं थें धलकय् च्वया: क्यनादिसँ 
क्वय् बियात:गु छु छु ज्या छिं यायेगु ज्यानाप ज्व:ला: ? 
ज:ला ख:लाया ज्याय् ग्वाहालि
जिगु नां देविका ख: 
जिगु छेँ पिपलतारय् 
जिगु छेँ नापसं उमाया छेँ दु
उमा जिमि ज:लाख:ला ख: 
थ:गु छेँ नापसं च्वनिइम्ह मनूयात ज:लाख:ला धाइ 
जिं थ: ज:लाख:लायात ग्वाहालि याना 
म्हीग उमाया छेँय् पूजा दुगु 
जिं पूजायात स्वां थ्वयाहयाबिया 
उमां नं जिमित ग्वाहालि या: 
जि मिस्रिलाल ख: 
जिगु गांया नां लखनपुर ख: 
ज:लाखःलाय् जि यक्व हे पासापिं दु 
इमि दथुइ जमुना नं छम्ह ख: 
म्हिग: व उसाय् मंत 
जमुनायात ब्वना: वया बा: व जि अस्पतालय् वना 
दाकतरं वयात वास: बिल 
वया ल्वय् लन
जिं जमुनायात ग्वाहालि याना 
वं नं जिमि तताया इहिपा:या इलय् लँस्व: व:पिंत ल: त्वंका: ग्वाहालि यात 
बुद्धिरत्न व शीलशोभा सहरय् च्वनिइगु 
इपिं छगू हे त्वालय् चुलिंचू छेँय् च्वनिइगु 
छन्हु बुद्धिरत्नया छेँ मिं नल 
शीलशोभां दमकलयात फोन यात 
याकनं दमकल वया: मि स्यात 
उकिं ज:लाख:लातय् मेमेगु छेँय् मिं थिइ मलात 
थुकथं शीलशोभां दमकल स:ता: ग्वाहालि यात 
मस्तय्‌सं थ: ज:लाख:लाय् छु गुकथं ग्वाहालि यानाच्वंगु दु ? 
छसिकथं सकसिकें ञ्यनेकने याना: ज:लाख:लापिंत ग्वाहालि यायेत ह:पा: बियादिसँ
सुनां छु ज्या यात क्वय्‌या धल: जायेकादिसँ 
छि पासां ज:लाख:लायात ग्वाहालि यायेगु ज्याया धल: थुकथं दयेकल
त्वालय् जुइगु जात्रा भ्वजय् ल: त्वंका:
थ: ज:लाख:लाया पासा तनिइबलय्	पुलिसयात हसना बिया:
नख:चख: बलय् थ: स्वया थजिपिसं धा:गु खँ न्यना:
ज:लाख:लापिं उसाय् मदइ बलय् वास: हयाबिया
त्वालय् मिं नइबलय् दमकलयात फोन याना:
छिं नं थ: ज:लाख:लायात गुकथं ग्वाहालि यानादिया ? 
छि नं पासां थें धल: दयेका दिसँ
पाय्‌छि खँ जक थ:गु कुतः सफुतिइ ल्ह्ययादिसँ 
झीसं ज:लाख:लायात थ:म्हं फुगु चा:गु ग्वाहालि यायेमा: 
फयांफछि ज:लाख:लापिंनाप ल्वापु यायेमा: 
ज:लाख:ला मभिंसां झी भिनेमा: 
चिचीधंगु ग्वाहालिं नं त:धंगु ज्या जुइ 
झीसं थ: ज:लाख:लायात फुगु चा:गु ग्वाहालि याये 
झीगु समाजय्‌ झीगु परम्पराया मू व नाला 
पाहां हनेगु
मांम्ह दुने दु बले दिपक म्हिताच्वन 
मां ! तता व जिचादाजु झाल 
ज्वजलपा तता ! 
ज्वजलपा जिचादाजु !
भाग्यमानि जुइमा बाबु 
मां ! अबु गन दिइ ?
दुने दिइ 
दुने दिसँ ले जिचादाजु 
ज्वजलपा मां 
ज्वजलपा भाजु ! गबाय्‌ति झाया ?
नकतिनि जक वयागु मां 
इपिं खँल्हाना च्वंगु इलय् मतिना वल
छेँय् सु दिइ थें ?
सुयात मालादियागु तता ?
बाबु ! छं मांअबु छेँ मदिइला ?
जिं छित: म्हमसिल
छु ज्यां झाया थें ?
जि छम्ह सुसामि ख:
थन ञ्यादँ स्वयां क्वकालिपिं मस्त दु ला धका: ञ्यं वयागु  
थौं भितामिन् ए नकेमाःगु न्हि ख: 
अय् ! ज्वजलपा ग्वहालिमि तता ! पलख दिसँ न्हां
थनला भितामिन् ए नकेमा:पिं सुं मदु
अन छेँय्‌ न्ह्य:ने दिइम्ह माइलीमामाया म्ह्याय् चीधिक: तिनि
वयात भितामिन ए नकेमा:
अय् माइलीमामा ! पिने स्वयादिसँ सा 
ग्वाहालिमि तता झाःगु दु 
थुगु ब्वँनेज्याय् बियात:गु खँल्हाबल्हा पासापिंनाप जाना: पह:चहः यानाः ब्वना: ञ्यंकादिसँ 
थ:गु छेँय् व:म्ह पाहांनाप गुकथं खँल्हायेमा: ? 
स्यनामिया ग्वाहालि कया: कुत: यानादिसँ 
थ:गु छेँय् नं न्ह्याबलें उकथं हे न्ववानादिसँ 
यदि छिगु छेँय् म्हमस्यूम्ह पाहां व:सा छिं छु यानादिइ ? 
ब्वनेक्वथाय् सहलह याना: च्वयादिसँ 
अय् ! तता झाल ! तता भागियाये 
कका ! छि पलख थन फ्यतुनादिसँ न्हिँ 
छित: जिं म्हमस्यू दाजु 
उकिं पिने पलख दिसँ 
थ:गु छेँज: व ज:लाख:लाय् थ: स्वया: त:धिक:पिं स्वम्हसित क्वय्‌या न्ह्यस: ञ्यना: इमिसं ब्यूगु लिस: च्वयादिसँ 
छेँय् पाहां व:सा छु यानादिइ ?
उगु लिस: छगू हे थासय् ज्व:लाका:, च्वया: ब्वनेक्वथाय् ञ्यंकादिसँ
गथेकि, जिं दाजु, कका व बा:यात, “पाहां व:सा छु यानादिइ” धका: ञ्यना
वय्‌कलं धयादिल, छेँय् पाहां व:सा ज्वजलपा यायेमा
पाहांनाप बांला:गु ब्यबहार यायेमा:
जिगु गांया भाय् व वस:
थौं आरति व वया पासापिंसं पत्रपत्रिकाया किपा मुनेगु कासा म्हितल
उगु हे इलय् स्यनामि नं झाल
वय्‌कलं कुमारिया किपा काकां धयादिल, येँया:बलय् कुमारि थज्या:गु वस: पुनिइ 
अनंलि आरतिं धाल, स्यनामि, जिं नं इहि यानाबलय् थज्याःगु हे वस: पुनागु ख:
स्यनामिं धयादिल, ख:, आरति नेवा: ख: अले वं नेवा: भाय् ल्हाइ
नेवा:तसें नख:चख: कथं थीथी कथंया वस: पुनिइ
झीगु गामय् थीथी जातजातिया थीथी भाय् व वस: दु
आ: छिमिसं मुंगु थपिं किपा व फोतो छगू हे पत्रिकाय् तिका: ब्वनेक्वथाय् खायेमा: न्हिँ 
थीथी वस:या खँया ग्यां बिइत थीथी कथंया धेंधें बल्ला: कासा यायेज्यू 
थीथी जातजातिया मस्तय्‌त थ:थ:गु वस: पुनेत ह:पा: बियादिसँ 
ब्वँनेज्याय् थें हे थ:गु ब्वनेकुथिइ व छेँय् दुगु पुलांगु पौ वा सफूपाखें थीथी समुदायं पुनिइगु वस: व तिइगु तिसा ब्वयात:गु किपा मुना: ब्वनेक्वथाय् ब्वयादिसँ 
थ: छेँया हामायाके न्यना: च्वयादिसँ  छिगु गांया बा त्वाःया मनूतसें छु छु नख:चख:बलय् गज्या:गु वस: पुनिइ 
छिगु गांया मनूतसें छु छु भाय् ल्हाइ, च्वयादिसँ 
क्वय्‌या वस: तिसा छु छु जातिया ख: ?
जिमिगु गामय् बा त्वालय् थीथी भाय् ल्हाइपिं व थीथी कथं तिसा वस: पुनिइपिं मनूत थ:थवय् जाना: सहलह ब्याकाच्वनिइ 
जिगु गामय् ञ्यायेकिइगु नख:चख:
स्वनामिं थौंया ब्वनेज्या न्ह्याका: तगिं स्वंगूया ब्वनामिपिंत धयादिल, थ: थ:गु गामय् ञ्यायेकिगु नख:चख:या खँय् छिमिसं स्यूगु खँ च्व
जिगु गामय् होलि झ:झ: धायेक हनिइ 
फागु पुन्हिया कन्हय्‌खुन्हु त्वा:यापिं सकलें मुना: रंगं इला: म्हितिइ 
प्याखं हुला: मे हाला:, सा:सा:गु नया: थ्व नख: हनिइ
जिगु गामय् इद ञ्यायेकिइ 
थ्व नख:बलय् लच्छि तक अपसं च्वनिइ
थ्व नख: न्हूदँ कथं ञ्यायेकिइ
रमाजानया लिपांगु न्हियात इदुलफित्र धाइ
थुगु न्हिखुन्हु गरीबपिंत दान नं बिइगु चलन दु 
जिमिगु त्वालय् स्वांया:पुन्हि खुन्हु बुद्धया लुमंतिन्हि कथं हनिइ
थ्व नख: बलय् बुद्धया वन्दना याना: त:जिक हनिइ 
थुकथं जिमिसं थ:गु गामय्, त्वालय् न्यायेकिइगु नख:चख:या खँ च्वया 
मस्तय्‌त नगुमा क्यना: थीथी नख:चख: स्वयेगु स्यनादिसँ 
छगू जातिं न्यायेकिइगु नख: मेगु जाति नं ब्वति कायेत मस्तय्‌त ह:पा: बियादिसँ 
छिं नं रामलालं थें थ:गु समुदायलय् ञ्यायेकिगु नख:चख: व ञ्यायेकिइगु पह:या: धल: दयेकादिसँ
नगुमां स्वया: लच्छिया दुने ञ्यायेकिइगु नख:चख:या नां व ञ्यायेकिइगु न्हि च्वयादिसँ
छु नख:चख: छु लाय् ला: ? 
नगुमा स्वया: लुइकादिसँ
नख:चख: थ:थ: जाना: ञ्यायेके 
जिगु गां, त्वाःया भिंम्ह मनू
भूषणयात जिगु समाजया ग्यां सफूया छेँज्या यायेमानि
वं बाःयाके ञ्यन, बा:, झीगु गामय् मेपिंत ग्वाहालि याइपिं मनूत सु सु दु ?
वया बाः नं धयादिल, अज्या:पिं मनूतला यक्व दु
उकिइ उखे गांया थममाया मामा तसकं भिं
वय्‌कलं सकसितं ग्वाहालि यानाच्वनादिइ
गांगामय् हिति, ध:, देग:, सत: दनेगु व यचुपिचु यायेगु ज्याय् वय्‌क: न्ह्याबलें न्ह्य:ने च्वनादिइ 
भूषणं धाल, बाः, वय्‌क: ला तसकं भिंम्ह जुयाच्वन का
जित: वय्‌क:यात नाप लाकादिसँ ले
बा:नं धयादिल, जि हे ज्यू नि बाबु, जिं छंत वय्‌क:यात नाप लाकाबिइ
कन्हय् सुथय् झी थममाया मामाया छेँय् वनेबलय् छु छु ञ्यनेमाः ञ्यँ
भूषणं न्ह्यस: पौ क्यन
वं दयेकूगु न्ह्यस: थुकथं दु 
भूषणं थममायायाके ञ्यनेत दयेकूगु न्ह्यस:
छिं छु ज्या यानादिइगु ?
छिं सकसितं भिं जुइगु छु छु ज्या यानादियागु दु ?
जि नं छि थें जुइत छु यायेमा: ?
मस्तय्‌त गां त्वा:, ज:लाख:लाय् भिंपिं मनूत म्हसिइका: हनाबना यायेगु स्यनाबिइमा: 
गां सहरय् अज्या:पिं मनूतय् ज्यां ह:पा: कया: बांलागु ज्या यायेगु ह:पा: बिइमा: 
भूषणं थें छिगु समुदायलय् भिंपिं मनूत सु सु दु
छिं हामानाप ञ्यनाः वय्‌क:पिंसं यानादिइगु बांलागु ज्याया धल: दयेका दिसँ 
च्वय्‌या न्ह्यस: पौ थ:गु कुतःसफुतिइ ल्ह्यया: थ:गु गां, त्वाःया भिंम्ह मनूयाके ञ्यनादिसँ
वय्‌कलं धयादिइगु खँ थ:गु कुतःसफुतिइ च्वया: ब्वनेक्वथाय् ञ्यंकादिसँ 
क्वय् बियात:गु खँय् भिंगु बांलागु ज्या छु छु ख: च्वयादिसँ 
लँ दयेकेगु
ध: स्यंकेगु
हिति, तुँथि यचुपिचु यायेगु
लँय् किचःकाचः वांछ्वयेगु
इहिपा: थेँ ज्याःगु तःजिगु ज्याखँ दइबलय् माःगु ग्वहालि याना बिइगु
रमां थ: हामानाप मेपिनि भिंया लागिं वय्‌क:पिंसं यानादिइगु ज्याया धल: थुकथं दयेकल 
लँ म्हुइगु	
ध: दयेकेगु	
चकंफ: दयेकेगु 
गां-त्वा: यचुपिचु यायेगु	
ब्वनेकुथि दयेकेगु	
देग: दयेकेगु 
जिं गांया भिंम्ह मनू माला: हनाबना तये
समाजया मजिमगा:गु ज्या ज्यंकेगु
कांखूतय्‌त ग्वाहालि
जि बसन्ति ख: 
जिं निपा मिखां मखं 
जिं ज्वनाजुइगु तुयुगु कथि खना: ज:लाख:ला सकसिनं जित: ग्वाहालि याइ
छिं नं पलख मिखा तिसिना दिसँ सा, गुलि थाकुसे च्वं 
जित: गुलि थाकु जुइ
उकिं जित: छिकपिनिगु ग्वाहालि मा:
तुयुगु कथि ज्वनाजुइपिं जि थें मिखां मखंपिं खंसा ग्वाहालि यानादिसँ न्हिँ 
जि गोपाल ख:
जित: मानसिक ल्वचं क:गु दु 
जि नं छिकपिं थें मनू ख:
जि नं छिकपिनि थें मचाखाचा दु
जि वास: नया च्वनागु दु 
लनकि छिकपिं थें जुइ 
जित: नं नयेपित्या:, चिकुसे च्वं 
जि होस तंगु इलय् ख्वया:, हालाः व य:यथें लं पुनाजुल धासां जित: बांलागु ब्यबहार यानादिसँ 
जि थें मेपिं मानसिक ल्वगि, सुस्त मनस्थिति जूपिं, न्ववाये मफुपिं, व न्हाय्‌पनं मता:पिं मनूतय्‌त ग्वाहालि यानादिसँ
इमित गिजे यायेमते न्हिँ 
त:धिक:पिं ब्वनामिपिंत थीथी कथंया कां, ख्वाँय्, खू व मफुपिनिगु चहःपह: याकादिसँ 
छिगु समुदायलय् सुं मिखां मखंम्ह मनू द:सा वयात छु छु ज्या याये अ:पु व छु छु ज्या याये थाकु ञ्यना: च्वयादिसँ 
अ:पुगु ज्या	थाकुगु ज्या
रेदियो ञ्यनेगु
न्यासि वनेगु
छिगु समुदायलय् मिखां मखंपिं मनूत मदुसा मेगु छुं कथंया खूत दयेफु
अज्यापिं मनूतय्‌त छिं गुकथं ग्वाहालि यानादिइ?
छि चकं थासय् झासँ अलय् मिखाय् काप: बाला चिना: स्यनामिया उजं कथं छुं कासा म्हितादिसँ 
उकथं म्हितेबलय् छु छु समस्या जुइफु, कुतःसफुतिइ च्वया: ब्वनेक्वथाय् ञ्यंकादिसँ 
थातंसू मला:म्ह मनू नापला:सा छु यायेमा: ?
थ:थितियात ल:ल्हाना बिइगु
थातंसू मला:पिंत गुकथं ग्वाहालि यायेमा: ?
क्वय्‌या हलंज्वलं छु गज्याम्हसित मा: ?
थातंसू मला:पिंत व म्हं खूपिंत ग्वाहालि यायेगु झीगु कर्तब्य ख:
थम्हं छुं यायेमफुपिंत ग्वाहालि याये
ब्वनामिपिंसं थ: त्वा:बहा:, ज:लाख:ला, न्ह्याथे ज्या:पिं खूपिंत व हाना:मदुपिंत गुकथं ब्यबहार याइ सोयादिसँ
इमिसं बांलागु ब्यबहार या:गु खंसा सुभाय् बियादिसँ 
बामला:गु ब्यबहार या:सा थुइकेगु व मा:गु खँ स्येनेकने यानादिसँ 
झीसं सुयात ग्वाहालि - तिब: बिइमा: ?
खू जुइपाखें तापाकेगु उपाय क्वय् बियात:गु दु 
उकियात तत:ग्वगु आखलं च्वया: ब्वनेक्वथाय् ब्वयादिसँ 
सतकय् मूलँसिथय् च्वंगु लँ बालाचां जक जुइगु 
जेब्राक्रस व सर्ग: तां जक लँ त्वा:ल्हायेगु 
हथापथासं लँय् ब्वाँय् जुइगु बानि त्व:तेगु
पाः व गुँ पाखा क्वय् मम्हितेगु
ला:ला:थे सिमा मपालेगु
ला:ला:थे मि मच्याकेगु
उसाय् मदइ बलय् सुसाःछेँ व अस्पतालय् क्यं वनेगु 
चिब्यागु लँपुइ लँसिथं सिथं बुलुहुं जुइगु 
खुसि, पुखू सिथय् मम्हिते 
क्वय्‌या खँग्व: ब्वना: याये ज्यूगु, याये मज्यूगु ज्या धलकय् ब्वथला: च्वयादिसँ 
उसाय् मदुम्हय्‌सित ल: बिइगु
अजाअजियात च:बिइ वनेत पासा वनेगु
हाना: मदुपिं मस्तय्‌त ह्यस्यायेगु ज्या यायेगु
खूपिंत माया यायेगु, तिबः बिइगु
खँ ल्हाये मफुम्हेसित ह्यस्यायेगु ज्या मयायेगु
झीसं खूपि व मफुपिंत ग्वहालि याये 
थीत्य: थीमत्य: न्हंका छ्वये
हरिमायाया गामय् आपालं जातया मनूत च्वंच्वंगु दु 
अन क्षेत्री, ब्रम्हु, परियार, लोसार, थारु, मुसहर, यादव, कायस्थ आदि जातयापिं दु
अन छगू जातया मनूतसें थ्यूगु मेगु जातया मनूतसें नये मज्यू धाइगु चलन दु 
छन्हु गामय् तच्वकं खुसिबा: वल
खुसिवालं गां छगुलिं चुइका यंकल
गामय् छोतेलाल मुसहरया छेँ जक ल्यन
मोतिप्रसादया छेँ बुँ नं चुइका यंकल 
व जातं ब्रम्हू ख: 
गामय् छोतेलालया छेँ त्व:ता: सुयां छेँ ल्यं मदु
उकिं इमित च्वनेगु थाय् व नयेत नसा नं लुइके थाकुल
मोतिप्रसादया तसकं नये पित्यात व प्या: चाल 
पित्या: व प्या:चा: सहयाये मफुसेंलि व छोतेलालया छेँय् वन 
उगु न्हिखुन्हु छोतेलालं दयेकूगु नसा साक नल
छोतेलालया ग्वाहालि यायेगु, मिले जुयाच्वनेगु बानि खना: व तसकं लय्‌ताल
अनंलि वं धायेगु यात, मनुखं मनूयात थीत्य:मत्य: धाये मज्यू खनिइ  
सकलें मनू छता हे खनिइ
मनमायाया त्वालय् नं यक्व जातया मनूत च्वनाच्वंगु दु
इमिगु चालचलन नं पा: 
तर अथे जूसां अन जात कथं ब्वथलेगु थ:थवय् पाकेगु चलन मदु 
त्वालय् सुयां छेँय् इहिपा, कय्‌तापुजा, पुजाआजा आदि छुं जूसा त्वा:या सकलें जातया मनूतय्‌त भ्वय् स:तेगु चलन दु 
भ्वजय् सकलें वइ 
त्वालय् देग: दु 
द्य:याथाय् नं नापं द्यः पुज्या: वनिइ 
द्य:पा:ला:नं स्वां, सिन्ह: सकसित बिइ 
त्वालय् च्वंगु मंका: हितिइ सकलें छगू हे झ्व: छुना: ल: का: वनिइ 
मनमायाया गाँ:यात सकसिनं दसित्वा: कथं स्वइ 
मेगु गांया मनूतसें नं मनमायाया गाँ:पाखें यक्व खँ सयेके धुंकूगु दु
उकिं थौंकन्हय् यक्व गांय् थीत्य:मत्य: धायेगु परम्परा तना वंगु दु 
न्ह्य:नेया किपाय् छम्ह मनू छाय् अलग च्वना: नयाच्वंगु ख: ? 
छु थथे यायेगु बांला: ला ?
सुनांनं छं थ्यूगु नये मखु, जित: थिइमते, जिगु छेँय् नं दुहां वयेमते धा:सा छित: गथे ताइ ?
छि च्वनेगु थासय् छम्हसिनं थ्यूगु मेम्हस्यां मनयेगु चलन दु, मदु ?
क्वय् बियात:गु खँपु प्लेकार्दय् च्वयादिसँ 
थीत्य: मत्य: न्हंका छ्वये 
सकलें मनू छधी ख:	
झी सकसियां हि ह्याँउसे च्वं	 
थीत्य: मत्य: धायेगु समाजया अपराध ख: 	
थीत्य: मत्य:या ब्यबहार याइपिंत समाजं मनाले
प्लेकार्दय् च्वयात:गु खँ स: थ्वयेका: सकलें जाना: गाँ चा:हिला दिसँ 
ख्युंगु खँ पत्याः यायेगुया ल्यूल्यू मवने
बुदनियात झारा जुल
वया ततां धामि स:ताहल
धामिं नारि स्वया: धाल:, छंत दुबातय् च्वंम्ह भूतं ज्वन
बहनिइ खाया खेँय् तया: पूजा यायेमाल
व हे बहनिइ वया: वं फूफा: नं यानाबिल 
बुदनिया ल्वय् मलं 
बुदनिया मामं वयात सुसाः छेँय् यंकल 
स्वास्थ्य चौकिइ दाक्‌तरं वास: ब्युब्युं धाल, छि स्वास्थ्य चौकिइ झायादिया: ख:गु ज्या यानादिल
थ्व हलिमय् भूतप्रेत मदु 
थ्व फुकं मखुगु खँ ख: 
ल्वय् ला मिखां खनेमदुपिं कीचातसे याना: जुइगु ख: 
दाक्‌तरं बुदनिया खिइ दुपिं मिखां न्ह्यायेमदुपिं कीचात क्यनाबिल
बुदनिं नं कीचात स्वल 
अनंलि वं भूतप्रेतय् पत्याः मयात 
धामिया खँय् पत्याःयाना च्वंगु जूसा बुदनिया ज्यान तकं वनेफुगु ख: 
बुदनि ल्वय् लंका: ब्वनेकुथिइ वनाच्वन 
लँय् छम्ह मनू दनाच्वंगु बुदनिं खन 
वं न्यन, दाजु, छाय् दनाच्वनादियागु ? 
व मनूखं धाल, स्व ! नानि, नकतिनि हे भतिं लँ त्वा:ल्हात 
बेसाइत जुल 
वने ला लिहां वने धका: याना च्वंच्वनागु 
बुदनिं धाल, छम्ह पसुं लँ पनेवं मेम्हसित बेसाइत जुइगु मखु 
सकसितं थ:थ:गु लँपुं जुइगु अधिकार दु 
बरु छि थन हे च्वनादिल धा:सा लिबाना: छिगु ज्या स्यनेफु
अलय् जकं कुसाइत जुइका 
अज्या:गु मखुगु खँय् पत्याःयानाः वया ल्यू ल्यू वनेमज्यू दाजु, झासँ 
ख्युंगु खँ पत्याः यायेगु धयागु छु ख: ?
थ:थ:गु पुचलय् च्वना: थ:गु गांत्वा:या न्हापांनिसें न्ह्यानावयाच्वंगु ख्युंगु खँ पत्याः यायेगुया बारे सहलह याना: उकिइयात च्वयादिसँ 
बिनोद बहनिइ पिने पिहां वने ग्या:
पिने भूत वइ धका: व ग्या:गु ख:
छन्हु व जा नया: ल्हा: सिलेत पिहां वल 
ननिइ नापसं वं छुं थें खन 
व ग्यात 
भूतभूत धका: ख्वयाहल 
वया तता ब्वाँय् पिहां वल 
विनोदं ततायात…………क्यन 
न्हापा ला तताम्ह नं ग्यात 
भूतं संका च्वं थें च्वन 
तर वं ब्वनेकुथिइ भूत ख्युंगु खँ पत्याः यायेगु जक ख: धका ब्वंगु ख: 
उकिं वं च्याकल अले नापसं वना: स्वल 
अनला स्वांमा फसं सनाच्वंगु जुयाच्वन 
विनोद व वया तता निम्हं जुल 
उगु न्हि निसें विनोद ख्युंगु खँ पत्याः यायेगुया ल्यू ल्यू मवन 
ख:गु खँ मसिइकं छुं थथेहे खः धकाः तायेकेगु ख्युंगु खँ पत्याः यायेगु, ख्युंगु बिस्वास ख:
थवं थवय् ग्वहालि
दिपा स्वंगू तगिंमय् ब्वना च्वंगु 
वया छें ब्वनेकुथिइ वनेत बाघौ मा: 
छन्हु दिपा ब्वनेकुथिइ वनाच्वन 
लँ चिकिचाब्या 
व लँय् दल 
उगु इलय् मेपिं मनूत नं वया ल्यू ल्यू वयाच्वंगु जुयाच्वन 
इमिसं दीपायात थनाबिल 
भचा वने धुंका: दुबातय् थ्यन 
दिपाया ब्वनेकुथि वनेगु लँपु व व मनूत वनिइगु लँपु बिसकं बिसकं जुल 
दिपांधाल, जि चीधिक: 
जितः तुति स्याना च्वन 
उकिं जित: ब्वनेकुथिइ तक तयाबिया दिसँले
ज्यू नानि, जिं छंत ब्वनेकुथिइ तक तया बिइ 
अनंलि इमिसं दिपायात ब्वनेकुथि तक तयाबिल 
दिपां इमित सुभाय् बिल 
वया भिसंकाः व बांलागु न्वसलं याना: म्हमस्यूम्ह मनुखं तकं दिपायात ग्वाहालि यात 
ब्वनामिपिंत थ:गु छेँज:, पासापिं, ब्वनेकुथि व मेगु न्ह्याथाय् नं मा:गु ग्वाहालि कायेगु व बिइगु बानि याकेमा: 
ब्वनामिपिंत म्हमस्यूम्ह मनूनाप नं ग्वाहालि कायेगु व बिइगु पहः स्यनादिसँ 
दिपायात छाय् ग्वाहालि यात ?
दिपायात थें छित: समस्या जूसा गुकथं ग्वाहालि कयादिइ ?
छिं समाजया ग्यां ब्वंकादिइम्ह स्यनामियात सनिवा: थ:गु छेँ नापसं झा:गु खन
क्वय् बियात:गु ज्या मध्यय् छिं छु छु यानादिइ ?
झ्व:लाक च्वयादिसँ 
स्यनामिया न्ह्य:ने वने
छेँय् सुलाच्वने
ज्वजलपा याये
छेँय् झासँ धका: धाये
मछाला: बिस्युं वने
सुं म्हमस्यूम्ह मनूनाप खँल्हाबल्हा यायेमा:सा छिं गुकथं यानादिइ ? 
म्हमस्यूम्ह मनूनाप दकलय् न्हापा नापलाइबलय् धायेमा:गु खँ च्वयादिसँ 
म्हमस्यूम्ह मनूनाप नं मालधा:सा ग्वाहालि कायेगु व बिइगु यायेमा:
बांला:गु व भिंगु ज्याखँ
सुमन स्वंगू तगिमय् ब्वनिइगु
वया छेँ नवलपरासि जिल्लाया बिजयचोक गामय् ला:
वया मचांनिसें कुत: दु 
वं थ: किजाकेहेँपिंत थ:नाप ब्वनेकुथिइ ब्वनायंकिइ
अथे हे छचालं च्वंपिं थ: स्वयाः चीधिक:पिंत नं ब्वनेकुथिइ ब्वनायंकिइ 
वं थ: स्वया: त:धीपिंत हनाबना तइ 
थ:म्हं म्हमस्यूम्ह मनूयात नं इमिगु दँ कथं – अजा, अजि, कका, दाजु, तता धका: स:तिइ 
बांलागु बानिं यानाः छचालं च्वंपिं सकसिनं वयात ययेकिइ 
छन्हु सुमन ब्वनेकुथिइ वनाच्वंगु 
उगु हे इलय् वं लँय् मनूत नापलात 
इपिं मनूतय्‌त वं म्हमस्यू 
इपिं सुमनया ब्वनेकुथि स्व:व:गु जुयाच्वन 
इमिसं वया ब्वनेकुथि वनेगु लँपु मस्यू 
इमिसं सुमनयाके ञ्यन, बाबु, राष्ट्रिय प्राथमिक बिद्यालय ब्वनेकुथि वनेगु लँपु गुगु ख: ? 
सुमनं धाल, जि व हे ब्वनेकुथिइ ब्वनेगु
झासँ, जिं ब्वनेकुथि तक यंकाबिइ
अनंलि इपिं सुमननाप वन
सुमनं या:गु ग्वाहालिं इपिं लय्‌ताल
सुमनं थ:म्हं म्हमस्यूम्ह मनूयात छु धका: स:तिइ ?
सुमनयात छाय् सकसिनं भिंम्ह मचा धाइगु ?
सुमनं थ:म्हं म्हमस्यूम्ह मनूयात गुकथं ग्वाहालि यात ?
ब्वनेकुथि वनेगु इलय् छिगु छुं ज्वलं तन धा:सा गुकथं ग्वाहालि कयादिइ ? 
छन्हु भूषण व वया बा: बजा: चाह्यू वन 
बजारय् मनूत म्व:म्व: दु
यक्व मनूतय् दथुइ इग:मिग: जुया: व, वया बा:पाखें छखे लात
भूषणं छेँय् वनेगु लँपु मस्यू
आ: गथे याना: छेँय् लिहाँ वइ ? 
छि जूसा छु यानादिइ ?
क्वय् थें धल: दयेकादिसँ 
छिं छवा: तक यानादियागु बांला:गु ज्या च्वया: स्यनामियात क्यनादिसँ 
पालंपा: ब्वनेक्वथाय् नं ञ्यंकादिसँ
जिमिसं सकलेंनाप भिंगु व बांलागु ब्यबहार याना 
झीगु प्रकृतिया धुकू
उर्मिलाया छेँ मादनकुँदारिइ दु 
थ्व काभ्रेपलाञ्चोक जिल्लाया वंकुलि पाखे ला: 
वया जिल्लाय् गुँ, खुसि यक्व दु 
जिल्लाय् दुगु गुँ सुथांलाक ल्यंका तयेत सामुदायिक बन उपभोक्ता समितित दु
वया गामय् नं बन उपभोक्ता समिति दु
उगु बन उपभोक्ता समितिं थ:गु थायया गुँ ल्यंका त:गु दु
उकिं याना: उगु गुँइ चिचीमागु मा ब्वलना: त:मा जुयाव:गु दु
इपिं थीथी मा त:मा जुसेंलिं अन चल: नं मवन
आ: अन म्हय्‌खा, धुकुर, बखुं थें जा:पिं झंगत व ध्वंचा, चिताधुँ, धुँ, खराचा, थें ज्वपिं पसुत नं खने दयेक: व:गु दु 
गुँ वाउँसे च्वंगु खना: उर्मिलाया गांयापिं नं लय्‌ता:गु दु
गांयापिं सकलें मुना: इलय् ब्यलय् स्याउला व घाँय् लयेगु ज्या नं या: 
बाझ: बुँइ संतरासि, धुपि, कुन्ह:बु, कुतमिरो, दुधिलो, इपिलया मात प्यूगु दु 
उगु मा प्यूगु इलय् उर्मिलां नं ग्वाहालि या:गु दु 
क्वय्‌पाखे न्ह्यानाच्वंगु चौरी खुसिं द्यां नया: हैरान या:गु ख:
उकिं इमिसं खुसिइ द्यागिं चिना: चा बा:वंके मबिइगु सिमा नं पित
अनंलिपा खुसिं बँ न:गु मदुनि
गांयापिं सकसिगु कुतलं गुँ ल्यनाच्वंगु दु
थुकिंयाना: इमित यक्व हे भिं जूगु दु
ब्वनामिपिंत थ:ज:ख: प्रकृतिया सम्पदायागु संरक्षण यायेगु ज्याय् ब्वतिकायेकादिसँ 
ल:या मुल यचुपिचुकातयेगु थीथी माय् चुलिह्व:गु मस्यंकेगु किचःकाचःगु प्लास्तिक न्ह्य:ने ला:थाय् वांमछ्वयेगु बानि ब्वलंकेगु यानादिसँ 
क्वय्‌या न्ह्यस:या लिस: बियादिसँ
छिगु नापसं च्वंगु गुँ ल्यंका तयेत छु छु ज्या याये मालिइ ?
उर्मिलाया गांयापिंसं चौरि खुसिं द्यां नया: बँ चानायंकाच्वंगु गुकथं दिकल ?
छिगु जिल्लाय् छु छु खनिज दु ?
झीसं छाय् चायात ल्यंका तयेमा: ?
क्वय् छुं प्राकृतिक सम्पदा बियात:गु दु, उकिया संरक्षण गुकथं यायेमालिइ ? 
छिगु थ:गु थाय् व ब्वनेकुथिनाप ल:या मुल गन गन दु ?
व छु छु ज्याया लागिं छ्यलाबुलाय् वयाच्वंगु दु ?
ब्वनेक्वथाय् पासापिंनाप सहलह ब्याकादिसँ 
थःगु देसय् दुगु प्रकृतिया धुकूयात ल्यंका तयेमा:
समाजया निघयमयात थम्हं नालेगु
दोल्मा मुगु जिल्लाय् च्वंम्ह 
व स्वंगू तगिमय् ब्वनाच्वंगु 
चिकुलाया बिदाय् दोल्मा वया बानाप येँय् चाह्यू वल 
वया बानं वयात येँया थीथी थासय् चा:हिइके यंकल 
वया बानं वयात कोतेस्वर, बानेस्वर, बबरमहल, माइतिघर, सिंहदरबार, लुँहिति जुजुं भोताहितिं रत्नपार्क यंकल
सतकय् वं आपालं चिं तयात:गु खन
कोतेस्वर थ्यनेवं लँसिथय् च्वंगु थामय् ह्याँउगु मत च्यात अलय् इपिं गयावंगु मोतर अन दित
न्ह्य:ने, त:बालागु लँ दथुइ थुखेसिथं निसें उखे सिथय् तक तुयुगु बाला बाला ध्व: साला त:गु खन
उगु थासं यक्व मनूत छक्वलं म्व:म्व: जुइक ञ्यासि वंगु खन
मेथाय् लँ दथुइ धा:सा मनूत जू मदु
वं अबुम्हसिके ञ्यन बा: थन छाय् म्व:म्व: मनूत हथासं ञ्यासि वनाच्वंगु
बौम्हं धयादिल, न्यँ ! नानि, थ्व तःजा:गु थामय् ह्याउँगु मत च्या:गु इलय् द्राइभरं मोतर दिकेमा:
म्हासुगु मत च्यायेवं वाःचा तयाच्वनेमाः अलय् वाउंगु मत च्यायेवं जक मोतर न्ह्याकेमा: 
ह्याँउगु मत च्याःगु इलय् लँ सिथय् च्वंपिं मनूत थुखें उखें वये वने याये मा:सा थथे तुयुगु बाला बाला ध्व: सालात:गु थासं जक जुइमा:
थ्वयात जेब्राक्रसिङ धाइ 
अन मनू जू पाखे मेगु मत तयात:गु दइ 
थ्व मतय् मनूया चिं तयात:गु दइ
अन वाँउगु मत च्या:सा जक लँ त्वा:ल्हायेमा:
अन ह्याँउगु मत च्याःसा लँय् वने मज्यू
मेगु, न्हिखुन्हु इपिं स्वयम्भुइ वन 
अन द्य: अन्यात मनूत झ्व: छुनाच्वन 
दोल्मा व वया बानं झ्व: छुत
घौछि लिपा इमि पा: वल
इपिं स्वयम्भु व अजिमा अन्याना: लिहां वल
स्वयम्भुइ झ्व: छुनाच्वंगु इलय् दोल्मां अंगलय् छगू सुचं खन
उकिइ च्वयात:गु दु, झ्व: छुनादिसँ, स्वयम्भु व अजिमा अन्यानाः झासँ
सतकय् लँ त्वा:ल्हायेत दयेकात:गु तुयु ध्व:या चिंयात जेब्राक्रसिङ धाइ
सकसितं सिइके बिइत थीथी खँया सुचं व हसना च्वया: यखाना: ब्वयात:गु यात सुचंपौ धाइ
क्वय् बियात:गु त्राफिक चिंत कुतःसफुतिइ ल्ह्यया: थ:नालादिसँ 
“ला:ला:थाय् खिच्व मफाये”, “ल: दायेका: जक त्वने,” “मंका: सम्पतियात स्यंके मबिइ,” “चा चुइका यंके मबिइत, चल: मवंकेत सिमा पिये” थें ज्व:गु सः थ्वयेके माःगु खँ तया: पोस्तरया नमूना दयेका: ब्वनेक्वथाय् ब्वयादिसँ
छिगु गामय् हितिइ, मेलाय्, नख:चखःया इलय् छु छु नियम नालेमा: ? 
क्वय् न्ह्यथनात:थे याना: पोस्तर च्वयादिसँ
ब्वनेकुथिइ ब्वनामिपिंसं नालेमा:गु नियमया पोस्तर व प्लेकार्द दयेकादिसँ 
उगु पोस्तर व प्लेकार्द ब्वनेक्वथा, पिथाक्वथा, लब व क्यबय् तयादिसँ अलय् वयात नालादिसँ, उकथं याकादिसँ 
समाजया नियमया खँ नाले 
जिगु त्वा:बहाः गथे दु व थ्वया ज्या छु दु ?
छि गुगु वदाय् च्वनादिया ?
छिगु वदाया वंता, यंता, इता, यःता लागाय् छु छु थाय् ला: ? 
थ:गु वदाया कियाकिपा च्वया: क्यनादिसँ
छिगु वदाय् छु छु सुविधा दु ?
वदा समितिं छु छु ज्या यायेमा: उकिया धल: दयेका दिसँ
छिगु वदाया वदानाय: व दुज:पिनिगु नां छिं हामायाके ञ्यना: धलकय् जायेकादिसँ 
थ:गु वदायात च्वन्ह्याकेगु ज्याय् छु छु ज्या यायेमा: पासापिंनाप सहलह ब्याका: च्वयादिसँ 
जिं थ:गु वदाया इता थिताया थाय्‌या नां व वदा दुज:पिनि नां धायेगु व वदायात च्वन्ह्याकेगु ज्याय् ब्वति कायेफु 
जि च्वनेगु थाय्
कुलबहादुरया छेँ नाम्दु गामय् ला:
थ्व गां दोलखा जिल्लाय् ला:
दोलखा जिल्लाय् गुँ लागा यक्क दु 
कुलबहादुरया गां गुँ लागाय् जूगुलिं अन त:जा:गु चीजा:गु गुँ, पाः, पाखा दु 
वया गांया वंतापाखें पांदुखुसि व तामाकोसि ला:
वया गामय् छगू ब्वनेकुथि दु
ब्वनेकुथि नापसं सुसाःछेँ नं दु 
वया गांया यःतापाखे गौरीशंकर हिमाल दु
च्वापुया च्वापु दुगु गुँया थाय्‌यात च्वापुगुँ धाइ
च्वापुगुंया लागाय् तसकं चिकुसे च्वनिइ
सानुमैंया येँय् च्वनिइगु 
येँ नेपा:या दकलय् त:धंगु सहर ख:
थ्व झीगु देया लाय्‌कू नं ख:
येँ स्वनिग:या छगू जिल्ला ख:
थ्व स्वनिग: उपत्यका नं ख:
उपत्यका धयागु छचालं त:जा:गु गुँ पाखा दथुया माथंवंगु थाय् ख: 
सन्तोष धनगदिइ च्वनिइगु
धनगदी सुदुरपश्चिमया छगू त:धंगु सहर ख: 
थ्व तराइलय् ला:
तराइ धयागु माथंवंगु थाय् ख:
अन आपा: साइकल, रिक्सा, मोटर न्ह्याइ
अन ताल्लां तसकं तांन्व: 
जि च्वनेगु महानगरपालिका थाय् ख:
जि च्वनेगु थाय् गुँपाखा प्रदेशय् ला: 
जि च्वनेगु थासय् तान्व: नं मजू चिकु नं मजू 
जि ब्वनेकुथिइ वनेत तजा:गु लँपुं वनेमा:
छि च्वनेगु गा.वि.स. बा नगरपालिकाया नां छु ? 
छि च्वनेगु थासय् यातायातया सुबिधा गुकथं दु ?
छि च्वनेगु थाय् छु अञ्चलय् ला ?
थ: च्वनेगु थाय्‌या कियाकिपा दयेकादिसँ 
जि गां बिकास समिति वा नगरपालिकाय् च्वनेगु 
जि च्वनेगु थाय् च्वापुगुँ, गुँपाखा, तराइ, उपत्यकाय् ला:
जिगु ज:ख:
थ्व बद्रीया गां ख: 
बद्री दार्चुला जिल्लाया गोकुलेश्वर धयागु गामय् च्वनिइगु 
थन यक्व ता:न्व मजू अलय् यक्व चिकु नं मजू 
ताल्लां वा वइ 
थनया मनूतय् आलु, दुसि, क:नि, वा व सिसाबुसा पिइगु ज्या याइगु 
गुलिसियां बनेज्या याइगु
थन ज:ख: गुँया गुँ दु
थन मे हालेगु व प्याखं हुलेगु परम्परा दु
थन गौरा पर्व मूकथं हनिइ 
गीता भरतपुरय् च्वनिइगु
भरतपुर चितवन जिल्लाय् ला:
थ्व माथंवंगु बँ दुगु थाय् ख:
भरतपुरय् नं अप्व: थें ता:न्व:
चिकुलां गुँपाखाय् स्वया: लुमु
ताल्लां यक्व वा वइ
चिकुलां म्ह्व जक वा वइ
भरतपुर नगरपालिकाया वंता पाखे गुँ दु
थ्व गुँयात तिकौलिया गुँ धाइ
यंता पाखे नारायणी खुसि दु
नारायणघाट बजा: नं थन हे दु
भरतपुरय् यातायातया बांला:गु सुबिधा दु
नायुगु चा दुगुलिं थन वा व तुकं बांलाक स:
थ्व नगरपालिकाय् थीथी जातजातिया मनूत च्वं दु
थन गुलिसियां बनेज्या याइ गुलिसियां ज्याकुथिइ ज्या याइ
थनया अप्व:थें मनूतसें हिन्दु व बुध्द धर्म नालेगु या:
बद्री बा गीतां थें छिं नं थ: च्वनेगु थाय्‌या खँ कनादिसँ
जि नगरपालिकाय् च्वनाच्वना 
जिगु नगरपालिकाया वंतापाखे गुँ दु 
यंतापाखे खुसि दु
जि च्वनेगु गां नगरय् लाः
अनया मनूतय् बुँ ज्या याइगु 
अन लकसकथं लं फिइ 
छि च्वनेगु नगरपालिकाया नां छु खः ?
वदा ल्या: १७ खः
किपा म्हसिइका: नां ल्यया: च्वयादिसँ
जिं जिगु गांया म्हसिइका बिइफु 
जि च्वनेगु थाय्‌या कियाकिपा
छन्हु बांके जिल्लाया राष्ट्रिय प्राथमिक विद्यालयया ब्वँनामिपिं सैक्षिक भ्रमनय् वन 
स्यनामिं इपिं च्वना च्वंगु गां चा:हिइका दिल
स्यनामिनाप इमिसं न्ह्याइपुक थ:गु गामय् दुगु खँ स्वल
अन इमिसं सुसाःछेँ खन
अथेहे म्हितेगु त:कूगु ख्य: नं खन
छुं छुं लँ त:धं व तःब्या जू
चा:हिला ववं अन हुलाक छेँ नं खन
हुलाक छेँया वंता पाखे प्रहरि चौकि नं दु
व स्वया: भचा उखे देग: नं दु
देग:या यःता पाखे गुँ दु
इमिसं अन मेगु नं आपालं खन
चा:हिले धुंका: स्यनामिं दक्व ब्वनामिपिंत छथाय् मुंकादिल
अनंलि स्यनामिं धयादिल, झीसं फय्‌खतय् च्वना: क्वय् स्वल धा:सा झीगु गां गथे खनेदइगु जुइ ?
रमां धाल, चीधं खने दइ जुइ, सर
ख:, झीसं त:जा:गु थासं छुं खँ स्वल धा:सा चीधं खने दइ 
झीगु गां नं त:जा:गु थासं स्वयेबलय् थथे हे खने दइ 
मचातय्‌त थ:गु गां वा नगरय् चा:हिइकाः अनया मूमूखँ क्यनेगु व क्यना: नक्साय् दुथ्याकेगु स्यनादिसँ
नापं त:जा:थासं चीजा:थाय् च्वंगु छुं वस्तु स्वये बलय् गथे खने दइ व नं क्यनादिसँ
छि नं थ: स्यनामिनाप चाह्यू झासँ 
अन दुगु मू मू खँ स्वयादिसँ 
थ:म्हं मस्यूगु खँ स्यनामियाके ञ्यानादिसँ 
छिगु समुदायलय् छिं चा:हिला: खंका दियागु खँ छु छु ख: ? 
झ्व:लाक च्वयादिसँ 
छिगु गां / नगरया छचालंया सिमाना च्वयादिसँ
छिगु ब्वनेक्वथाया सकलें पासापिं मुना: थ: चा:हिलागु थाय्‌या कियाकिपा च्वयेगु कुत: यानादिसँ 
कियाकिपा च्वयेत थ: पासाया ग्वाहालि कयादिसँ 
छि चकंगु ख्य: बा थासय् झासँ
अनं नापंच्वंगु व तापा:गु छेँ स्वयादिसँ
थ:गु त्वा: व वदाया कियाकिपा च्वया: अन दुगु मू मू खँ च्वयादिसँ 
जिं थ:गु गां / नगरया सामान्य कियाकिपा साले फु 
जिगु नां बिबेक ख:
जि बिराटनगर उपमहानगर पालिकाय् च्वनेगु 
थ्व सहर मोरङ जिल्लाय् ला: 
थ्व नेपा:या हे मू सहरय् ला: 
जि वदा ल्या: ५य् च्वनेगु 
उकुन्हु तिनि जिपिं अन स्यनामिनाप सैक्षिक भ्रमन वनागु 
वय्‌कलं जिमित जिमिगु नगरपालिकाय् मू मू थासय् चा:हिका दिल 
अन क्वय् कियाकिपाय् बियात:गु थाय् खन 
मस्तय्‌त समुदाय चा:हिइकाः अनया मू मू खँ, थाय् क्यना: कियाकिपाय् चिं नापं जायेके बियादिसँ 
छि गामय् च्वनादिइगु लाकि सहरय् च्वनादिइगु ?
छिगु गां बा सहरय् दुगु खँ कियाकिपाय् थुकथं क्यनेमा: 
छिं नं बिबेकं थें थ: च्वनेगु गां व नगरया कियाकिपा च्वयादिसँ 
कियाकिपाय् मू मू खँया चिं जायेकादिसँ 
क्वय् बियात:थें थ:गु छेँ छचालिंया कियाकिपा दयेकादिसँ 
जिं थ: च्वनेगु गां व नगरय् च्वंगु मू मू खँ कियाकिपाय् च्वया: क्यनेफु
झीगु न्हापाया खँ
जि ज:लाख:ला न्हापा व आ:
आङछिरिङया पाजु तेञ्जिङ न्हापा न:क्वा: जिल्लाया चोकदय् च्वनिइम्ह ख:
थौंकन्हय् व त्रिसुलि बजारय् च्वना च्वंगु दु 
न्हापाया तेञ्जिङ व थौंया तेञ्जिङया बानिइ तसकं ह्यूपा: व:गु दु 
थौंकन्हय् वं थ:गु बुँ क्यबय् स:गु बुलिबालिं दयेकूगु नसा नयेगु त्व:ते धुंकल
बजारय् दुगु दयेकात:गु नसा नयेगु यात
वस: नं विदेसि वस: कथं कोत जाकेत्, पाइन्त जक पुनिइगु
आङछिरिङयात धा:सा वया पाजुया थज्या:गु चलन अपाय्‌सकं यः मताः
वयात थ:गु हे कथंया नसा य:
थ:गु कथंया वस: नं बांला: ता:
वया पाजुया न्हापा आलु, सुकूला, धेरो थें जा:गु नसा य: 
थ:गु हे देसय् दयेकूगु दोचा, बक्खु, पाङ्‌देन थेंजा:गु लं बांला: ता:
अयनं चिकुगु थासय् पुनेगु वसः ताःन्व थाय् पुने थाकु
आङछिरिङ सानुमायाया ज:लाख:ला ख: 
ज:लाख:लात यक्व कथंया नख:चख: हनेगु या:
आङछिरिङया छेँज:पिंसं ल्होसार ञ्यायेकिइगु 
सानुमायाया छेँज:पिसं मोहनि, स्वन्ति थें ज्व:गु नख:चख: ञ्यायेकिइगु 
इमि ज:लाख:लाय् होलि, छठ, इद थें ज्व:गु नख:चख: ञ्यायेकिइपिं नं दु
आङछिरिङया ज:लाख:लाय् नख:चख: ञ्यायेके बलय् सकसिनं ब्वति काइ
इपिं थ:थवय् नापंजाना: च्वनिइ 
थ: स्वया थकालिपिंसं या:गु बांलागु ज्या थुइकाः थौंया न्हिथंया ज्याखँ क्यनिइ कथंया ज्याझ्व: याकादिसँ 
सेर्पा, तामाङ समुदायया मिसातसें पुनिइगु स्वध्व: चिं दुगु  लंयात पाङदेन धाइ
पुलिइ थ्यंक वइगु, च्वापुगुँ पाखेया मनूतसें पुनिइगु ख्वातुगु काप: बा छ्यंगुलिं दयेकात:गु छगू कथंया लाकांयात दोचा धाइ
च्वापुगुँ पाखेया सेर्पा जातिं पुनिइगु ख्वातुगु तँय्‌या लंयात बक्खु धाइ 
सानुमाया व आङछिरिङया ज:लाख:ला थें छि ज:लाख:लाय् छु छु नख:चख: हनिइ सिइका: क्वय्‌या धलकय् जायेका दिसँ
छिगु छेँय् न्हापा व आ: पुनिइगु वस: व नसाय् छु ह्यूपाः व:गु दु ?
थ: हामायाके ञ्यना: क्वय्‌या धलकय् च्वयादिसँ
छिगु छेँज: व ज:लाख:लाय् ज्याथ:जिथि व ल्यासेल्याय्‌म्हतसें पुनिइगु वस: स्वयादिसँ
क्वय्‌या धलकय् इमिसं पुनिइगु वस:या नां च्वयादिसँ 
ज्याथ:जिथिपिसं पुनिइगु वस:
ल्यासे ल्याय्‌म्हं पुनिइगु वस:
जिं ज:लाख:लाया नसात्वँसा व पुँसाय् व:गु ह्यूपा: धायेफु
जि ज:लाख:लापिनि न्हापाया व आ:या ज्या
जानकि स्वंगू तगिमय् ब्वनिइगु 
व बारा जिल्लाया बञ्जरिया गामय् च्वनिइगु
वया बा व ज:लाख:लाया न्हापा थीथी कथंया ज्या याइगु
बुँइ ज्या यायेगु, खुसिइ ञ्या लायेगु, गंगु सिमा पालेगु, मेपिनि क्यब स्वयेगु, चाया थलबल दयेकेगु, थें ज्या:गु ज्या याइगु
थुकथंया ज्यां व:गु दामं इमि न्हियान्हिथंया नयेत्वने व मस्तय्‌त आख: ब्वंके तसकं थाकु 
जानकिया अबु व वया ज:लाख:पिसं न्हापा स्वयाः पा:गु ज्या यायेगु यात 
जानकिया बानं जंगलय् सिमा पालेगु ज्या त्व:ता: बिजुलिया ज्या यात 
वया ज:लाख:ला मोहनं साइकल दयेकेगु ज्या यात
अथे हे राजनारायणं बन्या पस: चायेकल 
रजियां न्हापा खुसिइ ञ्या लाइगु 
आ: वं पुखुलिइ ञ्या लहिइगु यात
आ: इमि आम्दानी नं अप्व:गु दु
उकिं इमि मस्त जानकि, रमेस, सोहन व रमितां ब्वनेकुथिइ ब्वने खंगु दु 
उसाय् मदुसा ज:लाख:लायात ग्वाहालि यायेगु याइ 
ज:लाख:लाय् व:गु समस्यायात सकलें जानाः ज्यंकिइ 
थौंकन्हय् इपिं सकलें न्ह्यइपुक जीवन हनाच्वंगु दु 
छिगु व थ: पासाया मांबौया न्हापा व आ:या ज्या सिइका: धलकय् जायेकादिसँ
न्हापाया ज्याया नां
आ:या ज्याया नां
ब्वनेज्याया लिधंसाय् आ:या ज्यां छु छु बांलात, भिन क्वय् च्वयादिसँ
क्वय् बियात:गु न्ह्यस: कुतःसफुतिइ ल्ह्यया: नापसं च्वंम्ह ज:लाख:लायात ञ्यना: लिस: च्वयादिसँ 
छिं च्वयादियागु लिस: ब्वनेक्वथाय् ञ्यंकादिसँ 
छि न्हापा छु ज्या यानादिइगु ?
छिं थौंकन्हय् छु ज्या यानादिइगु ?
छित: न्हापाया व आ:या ज्याय् गुगु छुज्या बांला: ता: ?
च्वय् बियात:गु न्ह्यस:या लिस: व:गुयात हना: च्वयादिसँ 
झीसं थ: छेँज: व ज:लाख:लापिनि ज्यायात हनाबना तये
थ:म्हं फुकथं फुगुचा:गु ग्वाहालि याये 
झी हनेबहःपिं बीरपिं
बलभद्र कुँवर, अमरसिंह थापा व भक्ति थापा नेपा:या बीरपिं काय्‌मस्त ख:
इमिसं नेपा: व नेपा:मिया रक्षा यायेत अंग्रेजनाप ल्वाना: थ:गु ज्यान नापं पात
इमिसं उगु इलय्‌या अंग्रेज सेनानाप त:जिगु बीरता क्यना: ल्वात
नेपा: व नेपा:मिया इज्जत तल
बलभद्र कुँवरं नालापानीया ल्वापुइ थ:गु बीरता क्यन
उगु ल्वापुइ मिसा व मस्तय्‌संनापं बहादुरि कथं ल्वाःगु खः
अमरसिंह थापां नेपा:या यंता पाखे च्वंगु किल्लाया रक्षा यात
भक्ति थापां मलाउ किल्ला रक्षा यायेत चय्‌दँ दुगु इलय् नापं अंग्रेजतनाप ल्वात 
इपिं अंग्रेजया लोभ लालचय् तमक्यं
इमिके थ:गु देय्‌या माया, मतिना दुगुलिं बीरता क्यन
इमित नेपा:या बीरपिं काय्‌मस्त धाइ 
झीगु देय्‌तया स्वाभिमान रक्षा यायेत बलिदान व योगदान ब्यूपिं झी पुर्खापिनि ज्यां मस्तय्‌त ह:पा: बिइगु बाखं, मे, प्याखं न्ह्यब्वयादिसँ 
छिगु समुदाय दुने नं गां त्वा:या निंतिं भिं यायेगु ज्या याइपिं सुं मनूत दु जुइ
इमिगु नां व इमिसं या:गु ज्याया खँ थ: हामा वा स्यनामियाके ञ्यना: ब्वनेक्वथाय् पासापिंत ञ्यंकादिसँ बा मेगु छिं स्यूगु खँ च्वयादिसँ 
गांय् योगदान या:म्ह मनू	
वं या:गु ज्या
झीसं वीरतय्‌त हनाबना तये 
इमिसं थें झीसं नं थ:गु देय्‌यात माया याये
न्हापाया खँ पाखें सिइकेमा:गु खँ 
य:म्ह पासा ज्ञानी
म्हिग: जिमित स्यनामिं झीगु न्हापान्हापा:या खँ ब्वंकादिल
थुकिं जिमिसं यक्व हे खँ सिइका कायेफत
जिमिसं सयेकागु बांलागु खँ सकसिनं स्यूसा बांला: जुइ
उकिं जिं थ्व पौ छंत च्वयाच्वना
झीगु देसय् यक्व हे बांलागु खँ दु खनिइ
थुकथं नेपा:यात म्हसिइकेगु ज्वलंयात ल्यंका तयेमा: खनिइ
देय्‌यात मतिना यायेमा: खनिइ
झी बीर पुर्खापिसं देय्‌या लागिं त:धंगु हे ज्या या:गु दु खनिइ
इमिसं देय्‌या लागिं थ:गु ज्यान नापं बलिदान बिल
झीसं इमिगु योगदानयात लुमंका तयेमा:
जि व जिगु धायेगु स्वया: झी व झीगु धइगु बिचा: वयेके मा:
झीसं कत:या बांमला:गु खँयात नाला कायेमज्यू 
थ:गु भाय्, तिसावस: चालचलनय् न्ह्याइपुकेमा:
झीसं नं झीगु देय्‌या लागिं बांलागु ज्या यायेमा:
देयात थकायेगुया लागिं फुगु चा:गु ग्वाहालि यायेमा:
थ्व हे खँ झी पुर्खापिसं स्यना थकूगु ख: 
उकिं थौंयात थुलि हे मेगु लिपा च्वये 
व हे छिमि पासा
झी पुर्खापिनि ज्यां ह:पा: कया: देय् व समाजपाखे उतरदायि व जिम्मेवारी जुइ सयेकेगु कथंया ज्याझ्व: याकादिसँ 
छिं देय्‌या लागि छु छु यायेफु ? 
ब्वनेज्याया लिधंसाय् च्वयादिसँ 
छिं नं थ: पासायात समाजया ग्यां ब्वना: सयेकागु खँ तया: छगू पौ च्वया: ब्वनेक्वथाय् ञ्यंकादिसँ 
क्वय्‌या धलकय् तग्व:गु आखलं च्वया: ब्वनेक्वथाय् ब्वयादिसँ 
मिसापिसं नं मिजंतसें थें ज्या यायेफु
देय्‌या भिं जुइगु ज्या यायेगु हे देय्‌यात माया यायेगु ख:
झीगु आर्थिक ज्याखँ 
ज्याया मू
मुनियाया छेँ सप्तरिया भारदहलय् ख:
वया छेँज:या मू लजगा: बुँज्या ख:
वया मांबौया बुँइ ज्या याइगु
बुं व:गु बुलिबालि, सिसाबुसा व वाँउचा घासा नइ
ल्यंगु छुं बजारय् यंका: मिइ 
मुनियां थ: मांबौयात ग्वाहालि याइ 
पेम्बा रसुवाया चन्दनबारिइ च्वनिइगु
वयागु छेँय् चिज दयेकिइगु ज्यास: दु
गांछगुलिं च्वंपिं च्वाम्व:साया दुरु ज्यासलय् मुने हइ
व दुरुं चिज दयेकिइ
अन दयेकूगु चिज देय्‌या थीथी थासय् व बिदेसय् तकं वं
चिज बजारय् यंकेगु ज्या पेम्बाया ज:लाख:ला ङिमां याइगु
पेम्बां मांबौया ज्याय् ग्वाहालि या: 
सोहनया छेँ पाल्पाय् ख:
वया बा:नं पर्यतकतय्‌त चा:हिइकेगु या:
मांम्हं अनया हे छगू ब्वनेकुथिइ आख: ब्वंकिइगु 
सोहनया छेँखति मांबौ निम्हसिया आम्दानिं न्ह्यानाच्वंगु दु 
थीथी समुदायया मनूतय् थीथी कथंया लजगा: दु
सुयां बुँज्या याइगु
सुयां बनेज्या याइ
सुयां ज्यास: चायेका: च्वंच्वंगु दु
सुयां जागिर नइगु
झीसं दक्व कथंया बांलागु ज्यायात हनाबना तयेमा:
ज्या हे तधंगु खँ ख: 
मस्तय्‌त इमिगु समुदायया थीथी मनूतसें याइगु थीथी ज्या मालेगु याकादिसँ
इमिसं सिइका सयेका व:गु खँयात ब्वनेक्वथाय् धायेके बियादिसँ 
छिगु समुदायया मनूतसें याइगु थीथी कथंया ञ्यागू ज्या च्वयादिसँ 
चिनि ज्यास:यात तु मा: 
बुँइ ज्या याइम्हेसित दक:मि धाइ 
बंजालं हलंज्वलं ञ्यायेमिइ याइ 
छेँ दनेत ज्यामि मा: 
छित: य:गु ज्याया खँ प्वंगु थासय् जायेका दिसँ
समुदायया सकलें मनूतसें याइगु बांलागु ज्याया उतिकं मू दु 
म्ह्व दां यक्व ज्या
जिगु नां अनुजा ख:
जि स्वंगू तगिमय् ब्वना च्वना
थुगुसिया स्वन्तिइ जि पासापिंनाप न्हूदँया जात्राय् भिंतुना ब्यू वना
बहनिइ भैलो म्हित:वना
भैलो म्हिता: जित: सच्छि दां दत
व ध्यबा जिं मांयात बिया
मामं उगु ध्यबा मकासें धयादिल, “मचा, थ्व ध्यबां पसलय् वना: छंत मा:गु हलंज्वलं ञ्या”
अलय् जिं थ:त मा:गु हलंज्वलंया धल: दयेका
उगु हलंज्वलं ख: च्वसा, कुतःसफू, वा बुइगु मञ्जन, ब्रुस, सँचिका, ककीचा, काता व न्ह्यव:सा 
जि हलंज्वलंया धल: व सच्छि दां ज्वना: पसलय् वना
पसलय् च्वंम्ह दाजुं धल: कथंया हलंज्वलं व बिल बियादिल
बिलय् फुकं हलंज्वलंया मू मुकं न्हेय्‌तका जुल
जिं सच्छि वंगु नोत बिया
वय्‌कलं सुइतका दां लित बियादिल
जि हलंज्वलं व ल्यंगु दां ज्वना: लिहां वया
मामं उलिमछि हलंज्वलं नापं ध्यबा नं ल्यंगु खना: धयादिल, “स्याबास मचा ! छं म्ह्व दामं नं यक्व हलंज्वलं ञ्याये सल"
ध्यबा दु धायेवं न्ह्याग्गुं हलंज्वलं ञ्याये मज्यू
जिं ल्यंगु ध्यबा मांयात तयेबिया 
थ्व खँ जिं पासापिंत नं धया 
आय: मजूसा जिइगु व न्ह्य:नेला:थाय् खति या:सा स्यनिइगु बाखं ञ्यंकादिसँ
थ:गु समुदायलय् जूगु घटना व थ्व खँनाप ज्व:ला:गु खँ नं ञ्यंकादियेफु
अनंलि ब्वनामिपिंत आय: जुइ मज्यूगु बानि जुइकथंया ज्याखँ याकादिसँ 
छित: मा:गु ल्हा:, तुति, ख्वा: सिलेगु व म्व: ल्हुइगु हलंज्वलंया नां च्वयादिसँ 
छिके म्ह्व जक ध्यबा दु 
उकिं मा:गु सकतां हलंज्वलं ञ्याये फइमखु 
उकिइ छित: मदयेकं मगा:गु हलंज्वलंया जक धल: दयेकादिसँ 
क्वय् बियात:पिंनिगु बांमला:गु बानि भिंकेत छु यायेमा: ?
मोनिकां बजारय् छु खन व हे ञ्याइ
दोर्जें थिकेगु हलंज्वल जक ञ्याइ 
नोर्कीं मांयाके न्ह्याबलें ध्यबा फ्वना च्वनिइ 
रबिनं बायाके न्ह्याबलें न्हूगु लं फ्वना च्वनिइ 
सिर्जनां मञ्जन म्हं चायेक छ्यलिइ मखु 
रामसरनं थ:त मा:गु हलंज्वलं नं ञ्याइमखु 
मा:गु हलंज्वलं जक ञ्यायेगु बानि यायेमाः 
छित: अनुजाया बानि गथे ताल ?
अनुजां छु छु हलंज्वलं ञ्याना: न्हय्‌तका दां खति यात ?
मामं अनुजायात छाय् स्याबासि बिल ?
छिं छिके दुगु म्ह्व ध्यबां छु यायेफु ? 
जिं मा:गु ज्याय् जक खति याये
झीगु गामय् दयेकूगु हलंज्वलं
लाखसरी धनकुताया सान्ताङ गामय् च्वनिइगु
वया गामय् त:धंगु धाका काप:या ज्यास: दु
ज्यासलं धाका काप: दयेकाः पितबिइ
ज्यासलय् दयेकूगु हलंज्वलं छुं भचा गांयापिंसं पुनिइ
छुं, देय्‌या थीथी थासय् मिइ
उगु हलंज्वलं बिदेसय् तकं वं
लाखसरीया नं थ:गु हे गामय् दयेकूगु धाकाया गा ञ्यइगु
वया बानं नं गामय् दयेकूगु धाकाया तपुलि पुनादिइगु 
मामं धाकाया लं फिनादिइ 
सोमबहादुरया छेँ धनकुताया हे कुवापानि धा:गु थासय् दु
वया गामय् त:धंगु च्या क्यब दु
अन च्या ज्यास: नं दु
गांया यक्व हे मनूत वहे च्या क्यब व च्या ज्यासलय् ज्या याइगु
अनया च्या अतिकं सा:
धनकुटाया आपा: धया थें मनूतसें व हे च्या त्वनिइगु
अनं पिदंगु च्या देसबिदेसय् तकं वं 
लाखसरी व सोमबहादुरया गांया मनूतसें थें झीसं नं थ:गु हे थासय् दयेकूगु हलंज्वलं छ्यलेमा: 
थथे या:सा गांया यक्व मनूतय् ज्या दइ
ज्या दतकि बांलाक दां दुतिनिइ
गांयापिं दक्व मनूत त:मि जुइ
सकलें त:मि जुलकि गां हे त:मि जुइ
अलय् सकलें सुखि जुइ 
ब्वनामिपिंत थ:गु थासय् दयेकिइगु थीथी हलंज्वलं नसा त्वँसा थें ज्व:गु ज्वलं मायेका: धल: दयेके बिया दिसँ
फयांफछि उगु हे हलंज्वलं छ्यलेगु ह:पा: बिइगु कथंया मेगु ज्याझ्व: नं याकादिसँ 
छिगु समुदाय दुने दयेकिइगु हलंज्वलंया नां च्वयादिसँ 
छिगु ब्वनेकुथिइ दुगु हलंज्वलंया धल: दयेकादिसँ
उगु हलंज्वलं गन दयेकूगु ख: स्वया: बा ञ्यना: धल: दयेका: च्वयादिसँ 
लाखसरीया छेँय् दुगु हलंज्वलं व उगु हलंज्वलं दयेकूगु थाय्‌या धलः थुकथं दु :
धाकाया हलंज्वलं तपुलि, पतासि, गा, इस्तकोत गांया धाका ज्यासलय् दयेकूगु खः
बुँइ छ्यलिइगु ज्याभ: गांया हर्क दाजु्ं दयेकूगु खः
थलबल भु, बाताचा, ख्वला, करुवा, कस:रि, थल सहरय् दयेकूगु खः
रेदियो, तेलिभिजन, ईलचं बिदेसय् दयेकूगु खः
छिं नं थ:गु छेँय् दुगु हलंज्वलं गन दयेकूगु ख: स्वया: ञ्यना: च्वय् थें धलकय् च्वयादिसँ 
धाका तपुलिया किपा च्वया: ल्व:गु उं तयादिसँ 
थ:गु थासय् दयेकूगु हलंज्वलं दंगु, बांलागु व ब:लागु जुइ
झीगु सहरय् दयेकूगु हलंज्वलं
सुन्दरया पुर्खाया छेँ विरगञ्जय् दु
रञ्जनाया छेँ बुतवलय् दु
इपिं निम्ह पासापिंनि दथुइ जूगु खँल्हाबल्हा थुकथं दु :
सुन्दर ! छं छेँला विरगञ्जय् दु
अन छु छु दु ?
विरगञ्जय् चिनि ज्यास: दु
काप: ज्यास: दु
अन साब्वं नं दयेकू 
थलबल नं दयेकू
थज्या:गु यक्व हलंज्वलं बिरगञ्जय् दयेकू
तपेस विरगंञ्जया हे नांदंगु बसजा: ख:
अनया मनूतसें अन दयेकूगु हलंज्वलं छ्य: ला ले ?
छ्य:, अनया मनूतसें अन दयेकूगु हलंज्वलं छ्य:
अन मदुगु हलंज्वलं जक पिने ञ्याना: छ्यलिइ 
अनया मनूतसें नयेगु गनं हइ ले ?
विरगञ्ज सहर नापसं बुँज्या याइगु बुँ यक्व दु
जाकि, केँ, वाँउगु घासा, सिसाबुसा, ञ्या अनं हे सहरय् वइ
छं नं बुतवलया खँ ञ्यंकि ले
बुतवलय् यक्व हे कथंया ज्यास:त दु
थन काप:, का, बिस्कुत, लाकां, तेलिभिजन, साब्वं आदि हलंज्वलं दयेकू
थन दयेकूगु हलंज्वलं बिदेसय् नं वं 
थन यक्व मनूत दु
आपा: धयाथें नयेगु अनया हे ज्यापुतसें पिइगु
छंके मेगु नं यक्व खँ ञ्यने मानि 
मेगु न्हिखुन्हु खँ ल्हाये ज्यू 
छिगु छेँय् छ्यलिइगु छुं छग: खोल दुगु साब्वं कयादिसँ 
उगु साब्वंया खोलय् च्वयात:गु खँ स्वया: क्वय्‌या खँ च्वयादिसँ 
साब्वंया नां
दयेकूगु थाय्
ज्यास: बा कम्पनिया नां
साब्वंया खोलय् चिं दु बा मदु ?
छि पासाया छेँय् छ्यलिइगु हलंज्वलं गन दयेकूगु ख: स्वया: बा पासायाके ञ्यना: च्वयादिसँ 
रमनया छेँय् आपा: धया थें गामं पिने दयेकूगु हलंज्वलं दु
गामय् दयेकूगु बांला:गु व ब:ला:गु थलबल दयेक दयेकं नं बांला: खने दुगु थिकेगु थलबल छ्यलिइगु या
गामय् हे दुगु सुकू दँ व बांला: 
अय्‌नं इमिसं थिकेगु बिदेसयागु कार्पेट लाइगु 
धेरो, मरि, जा व सिसाबुसा मनसें तिनया थल व प्लास्तिकय् प्व: चिनात:गु बासिगु नसा नइगु 
आ: छिं रमनया छेँज:यात छु सहलह बियादिइ मास्ति व ? 
सुझाब च्वया: ब्वनेक्वथाय् ञ्यंकादिसँ 
झीसं फयांफछि थ:गु थासय् दयेकूगु हलंज्वलं छ्यलेमा:
च्वयाकिपा
थीथी ज्वलंया किपा दयेके
स्वया: म्हसीका: च्वयादिसँ
जिं थ:गु छचाःलिं दुगु ज्वलंया किपा च्वया
छिं नं थ:गु ज:ख: दुगु ज्वलं स्वया: किपा च्वयादिसँ 
ब्वनेकुथि वा छेँय् दुगु थीथी ज्वलं गथे कि तेबुल, मेच, देस्क, सफू, कुतःसफू, च्वसा, थलबल थें ज्वगु ज्वलं क्यना: किपा च्वयेगु ह:पा: बियादिसँ 
जिं थ:त य:म्ह मनूया किपा च्वया 
जि भकुंग्वारा म्हिते
जिं थज्या:गु किपा च्वये सः 
जिगु ख्वा:पा:या किपा
जिगु म्हगस
छित: य:गु मनू व ज्वलंया किपा च्वयादिसँ 
थीथी ज्वलं गथेकि – छेँज:, पासा, य:म्ह मनू थें ज्वगुया किपा च्वके बियादिसँ 
थुकथं च्वकेगु इलय् ज्वलं ब्वनामि थ:म्हसित हे ल्ययेके बियादिसँ
ब्वनामिपिंसं ल्य:गु ज्वलंनय् सहलह याका: जक किपा च्वके बियादिसँ
इमिसं च्व:गु किपा ब्वज्या यायेगु ग्वसा: ग्वयादिसँ 
उं छ्यले 
उनय् म्हिते
जिं च्वसां व मैनरंगं किपा च्वया:
खाया ज:
जि व परि
जिमि न्हिइकिइम्ह पासा 
छित: य:गु खँय् किपा च्वयाः उं पाना: च्वयादिसँ 
किपा स्वयादिसँ सा गथे च्वं ?
जिगु देय्
जि छेँ पिने दु
जिपिं पस: वना 
जिं थें छिमिसं नं किपा च्वये सःला ?
जिगु डाइनोसर 
सहलह यानागु खँय् उं छ्यला: किपा च्वयादिसँ 
थानाकायेगु ज्या थीथी ज्वलंपाखें यायेफु
छुं ज्वलंया द्य:ने छता बा छता स्वयाः अप्व: उं तया: यचुगु भ्वं च्वय् तयाः क्वत्यला: बा इला: थानाकायेगु ज्यायात थाज्या धाइ 
छुं ज्वलंपाखें थाना कयादिसँ 
हलय् उं तयादिसँ 
उकियात भ्वंया च्वय् तया: थाना स्वयादिसँ 
आ: थीथी ज्वलं गथेकि : सुका, तांख, जालि, तँय् थें ज्वगु न्ह्यागुसां ज्वलं मुनादिसँ 
छगू ख्वातुगु, भ्वँतय् थ:म्हं मुंकागु थीथी ज्वलं झ्व:लाक तया: उं इलादिसँ
उकिइ च्वय् भ्वँ तया: थानाकया दिसँ 
ख्वातुगु भ्वंयात थ: य:कथं चाना: उकिया च्वय् उं इला: नं थाना काये ज्यू
थन छगू दसु बियात:गु दु 
थीथी कथंया ह:, थासा, स्वां वा मेमेगु ज्वलं नं थानादिसँ
आलु वा मेमेगु घासा तानादिसँ
उकिइ बां कियाः उं इला: भ्वँतय् थानादिसँ 
गज्या गज्याःगु बां लुल ?
आलुया थाज्या
ककःचिया थाज्या
थीथी कथंया घासा गथेकि आलु, लैं, रामतोरी, भान्ता थें ज्वगु ज्वलं ताना: उकिया लसिबां वयेक थानादिसँ 
थीथी कथंया ज्वलं गथेकि ख्वातुगु काप:, सिं कुचा, सुका, काप: व उं कथंया हलंज्वलं मुंका: थाज्या यानादिसँ 
तायेगु चायेगु ज्या याना: लसिबां लुइकेगु ज्या याकेगु इलय् न्ह्यने च्वनाः स्वयाबियादिसँ 
थज्या:गु ज्या यायेगु इलय् घा:पा: जुइफुगुलिं वा:चा: तयाः ज्या याकादिसँ 
थीथी उंया भ्वं, काप:, ह:, मेगु सालुगु व याँउगु ज्वलं खुना:, चाना: तिकाज्या याना: किपा देयेकज्यू
थीथी उंया भ्वं चाना: दयेकात:गु तिकाज्या 
भ्वं खुना: ह्वना: दयेकात:गु किपा 
चुरिकुचा तिका: दयेकात:गु तिकाज्या
तिकाज्या यायेगु थीथी उंया भ्वं मुना: ब्वनेकुथिइ हयादिसँ 
पासापिंनाप जाना: तिकाज्या यानादिसँ 
बजारय् छिं छु छु खं ?
थ: बजा: वनागु लुमंका: उकियात तिकाज्यां किपा दयेकादिसँ 
छित: छु म्हिते मास्ति व ? 
थ:त य:गु कासा लुमंका: तिकाज्यां किपा दयेकादिसँ 
थीथी उंयागु तिकाज्या दयेकेत भ्वं थीथी लसिबां लुइक चाना: व खुना: कायेफु
थुकथं चाना: बा खुनात:गु लसिबां लूगुयात ल्व:कथं तिकेमा:
क्वय्‌या तिकाज्या स्वयादिसँ
लसिबां लूगु गुकथं तिकात:गु दु, सहलह यानादिसँ
तिकाज्याय् छगू हे कथंया लसिबांलूगु पूवंक पौ नं जायेकेफु 
थुगु तिकाज्याय् चिचीचाकूगु भ्वंया कुचा ह्वना: पूवंक पौ जायेका त:गु दु
थीथी उंया भ्वं थीथी लसिबांलुइक खुना: छपा: भ्वँतय् तिकादिसँ 
थीथी उंया भ्वं चाना: थी थी लसिबांलुइक तिकादिसँ 
चिचीकूगु कुचा चाना: भ्वंपौ जायेक तिकादिसँ 
ब्वनामिपिंत थीथी कथंया भ्वं व ज्वलं मुंकेबियादिसँ 
च्वये बियात:गु दसुया खँय् सहलह ब्याका: ब्वनामिपिंसं दयेकेफुगु खँय् तिकाज्याया किपा दयेके बियादिसँ 
घाँय्, ह:, खिप:, म्हेय् थे ज्व:गु थथ्या: क्वथ्या:गु ज्वलंत तिका: नं तिकाज्या दयेकू
थज्या:गु तिकाज्या ख्वातुगु ब:ला:गु भ्वँतय् बांलाक दायेकात:गु म: बा गम बा सरेस छ्यला: दयेके मा:
क्वय् बियात:गु तिकाज्यात स्वयादिसँ 
छु छु खँ तिका: किपा दयेकूगु ख: ? 
छिकपिंसं नं थन क्यनात:थें तिके ज्यूगु छु छु दु मुंकादिसँ अलय् तिकाज्या यानादिसँ 
ख्वातुगु भ्वं, ह: थें ज्या:गु पाखें दयेका त:गु तिकाज्या
थीथी काप:पाखें दयेका त:गु तिकाज्या
थजा:गु तिकाज्या दयेकेत छु गज्या:गु ज्वलं मुंके फु ? 
न्हापां सहलह ब्याकादिसँ अलय् मुंकादिसँ
ज्व:ला:गु छथाय् तयादिसँ 
प्यथी कथंया थथ्या: क्वथ्या:गु ज्वलंत जक मुंका: म्हसिइके फइ कथंया लसिबांलुइगु तिकाज्या दयेकादिसँ 
निम्ह निम्ह जाना: भचा तकूगु भ्वँतय् छुं खँ न्ह्यब्वइगु छगू तिकाज्या दयेकादिसँ 
थीथी ज्वलंत मुंके बिया: च्वय् क्यनागु थें याना: थीथी खँय् तिकाज्या दयेके बियादिसँ 
ब्वनामिपिसं दयेकूगु तिकाज्या किपा ब्वयेगु ग्वसा: ग्वयादिसँ 
न्हायात:गु चाग्वारा ल्हा:तय् कयादिसँ 
निपा ल्हातं बुलुहुं चा चा:हिइका: ग्व:ला:गु लसि वयेकादिसँ
ग्व:ला:गु लसिव:गुयात पतिंचां प्वा:खना:, कुतिं ञ्याना:, साला: थीथी ज्वलंया लसिबांलुइके फइ 
थन थुकथंया ज्वलंया दसु क्यनात:गु दु 
स्वया: म्हसिइका: दयेकादिसँ 
छिकपिंसं नं चाग्वारां थीथी ज्वलं दयेके फइ, दयेकादिसँ 
ब्वनामिपिं प्यम्ह बा ञ्याम्हसिगु पुचलय् ब्वथला: न्हायात:गु चाग्वारा सकसितं उतिकं ब्वथला: बियादिसँ 
चाग्वारा ल्हातय् कायेके बिया: बुलुहुं ग्व:ला:गु बा ग्वाराचिंगु दयेके बियादिसँ 
ग्व:ला:गु लसिबांलुइके बिइ धुंका: थुकिइ थीथी कथंया ज्वलं नं दयेके बियादिसँ 
बाना किइगु
न्हायात:गु चा मा:कथं कयादिसँ
उगु चा माथंवंगु थासय् तयादिसँ
आ: बुलुहुं ल्हा:तं बा ग्व:ला:गु सिँ कया: चा केला: पाचिंगु बा फिचिंगु दयेकादिसँ
चाया पा: दयेके धुंका: उकिइ सिँ कुचां थ:त य:गु लसिबां लुइक किपा दयेकादिसँ 
क्यला: चाया पाता दयेकूगु
चाया पाताय् सिंकुचां बां किया: 
चाया पाताय् चा तना: दयेकात:गु लसि
चाया पातायात लसि वयेक चा:गु
चाया पा: दयेका: थ:त य:कथंया बां कियादिसँ वा लसिबां लुइकादिसँ
न्हायात:गु चा बिया: ब्वनामिपिंत पाता दयेके बिया: मा:कथंया लसिबां वा किपा थ:य:कथं किइके बियादिसँ 
दयेके धुंकूगु लसिबांयात यखायेत पाताया च्वयेया ब्वय् प्वा: खने बिया: गनेवं नकिनय् यखाना: ब्वज्याया ग्वसा ग्वायादिसँ 
दयेके धुंकूगुलिइ ज्वलंकथं उं तयेकादिसँ 
भ्वंया ज्या
भ्वं लथ्याना: व चाना: थीथी ज्वलं बा लसिबां वयेके ज्यू
भ्वं लथ्याना: दयेकेगु कलायात ओरिगामि धाइ
ओरिगामि कलाया ब्वलना जापानं जूगु ख:
थ्व कला जापानया परम्परागत कला कथं म्हस्यू
ओरिगामि ज्याझ्व: आपा: धया थें प्यकुंला:गु भ्वंतय् याइ 
भ्वं प्यकूंलाक चाये
क्वय् बियात:गु किपाय् थें भ्वं लथ्याना: चा:सा प्यकुंला:गु भ्वंया कुचा जुइ 
“क” पाखें बुलुहुं बलां क्यनात:थाय् ग व घ नाप बतांलाका: देतनादिसँ
आ: छिं नं छपा: भ्वं कया: प्यकुंलाक चाना: बा खुना: थीथी ज्वलं दयेकेगु कुत: यानादिसँ
झंग:
किपाय् क्यनात:थें याना: भ्वं लथ्याना: झंग: दयेकादिसँ 
थुलि दयेके धुंका: उगु भ्वँतय् झंग:या थें मिखा तयादिसँ 
भ्वंया ख्वला
प्यकूंला:गु 
काउले
दकलय् न्हापां स्यनामिं प्यकुंला:गु लसिबां लुइक गुकथं भ्वं चायेगु धइगु खँ याना: क्यनादिसँ 
ओरिगामि ज्या पुलांगु बा ज्याख्यले मव:गु भ्वंयात चाना: दयेके बियादिसँ 
थन क्यनात:गु छुं मूवंगु छुमां म्हसिइके बिया: ज्या याकादिसँ 
भ्वं चायेगु 					
दुनेपाखे लथ्यायेगु
भ्वं सालेगु 					
ल्यूने पाखें लथ्यायेगु
छक: लथ्याना बुलुहुं चायेगु 			
भ्वंयात ल्यूनेपाखे पुयेकेगु
भ्वंया सिमा
आ: छगूया च्वय् मेगु लथ्यानात:गु स्वकुंला:गु भ्वं तिका: भ्वंया सिमा दयेकादिसँ 
भ्वंया फय्‌लिंचा
छगू कुनय् चानात:गु भ्वं
भ्वंया फय्‌ख:
भ्वंया नांचा
छिं नं झंग:, ख्वला, प्यकुंला:गु द्यांचा, काउले, छेँ, फय्‌ख:, नांचा, सिमा, फय्‌लिंचा व थीथी मेमेगु दयेका: म्हितादिसँ 
च्वय् बियात:गु फय्‌ख:, नांचा, दयेकेत प्यकुंला:गु भ्वंया पलेसाय् ता:हाक:गु प्यकुंमन्द:या भ्वं छ्यले बियादिसँ
ब्वनामिपिंत छगू हे ज्वलं त:क्व:मछि दयेके बिया: ब्वज्याया ग्वसा: ग्वयादिसँ
चा, सिंका, काप:, पपू थें अ:पुक दइगु ज्वलं मुना: छि गबलें म्हितादियागु दुला ? 
थुकथं दयेका: म्हितेगु ज्यायात हे दयेकेज्या धाइ
ब्वनामिपिसं छेँय् जक मखुसें ब्वनेकुथिइ नं थीथी न्ह्यव:सा दयेकेगु यायेज्यू
न्ह्यव:सा दयेका: म्हितेगु व ब्वनेक्वथा समा: नं यायेफु 
छिं नं चाग्वारा, सिंका, ह: थें थीथी ज्वलं थीथी कथंया जनावर-झंग: बा न्ह्यव:सा दयेकादिसँ 
चा, सिंका, ह:, पपू थें जा:गु ज्वलं, छ्यला: छित: य:गु छगू न्ह्यव:सा दयेकादिसँ
ब्वमिपिंत थीथी कथंया ज्वलं मुंके बियादिसँ
च्वय् बियात:गु दसुया खँय् सहलह ब्याका: ब्वनामिपिसं दयेकेफुगु छुं नं दयेके बियादिसँ
छगू दयेके धुंकाः ई द:सा हाकनं मेगु नं दयेके बियादिसँ 
भ्वंया लापाचा
भ्वतं लापचा बा मेमेगु न्ह्यव:सा दयेके ज्यू
सिर्जनाया ल्हा:तय् द्वहं दु
लापचा ज्वना: सिर्जनां बाखं कनिइ
छिं नं अज्यागु हे लापचा दयेकादिसँ 
भ्वं, सिंका ज्व:गु थीथी ज्वलं छ्यला: न्ह्यइपुसे च्वंगु लापाचा बा न्ह्यव:सा दयेकादिसँ
च्वय् बियात:गु दसु छु छु छ्यला: गुकथं स्वानात:गु दु क्यना: सहलह ब्याका: ब्वनामिपिंत नं दयेकेगु ज्या यायेत ह:पा: बियादिसँ 
भ्वंया न्ह्यव:सा
ख्वातुगु भ्वतं यक्व ज्वलं दयेके ज्यू
थन छखा छेँया दसु बियात:गु दु 
थन भ्वं चानाः, लथ्यानाः, म्वय्‌थ्याना: व स्वाना: छेँ दयेकात:गु दु
थुगु छेँया झ्या:, पौ, लुखा गुकथं दयेकात:गु दु बिचा: यानादिसँ 
स्वां दयेकेत भ्वं चा:तुइकात:गु दु
थ:त य:गु ज्वलं दयेकेत थ:गु कथं दयेकेगु कुत: यानादिसँ 
भ्वंया थल चाना: छेँ, मोतर बा छुं जनावर थें ज्या:गु दयेकादिसँ 
ख्वातुगु भ्वं चाना: बा स्वाना: थ:त य:गु ज्वलं दयेकादिसँ
ब्वनामिपिंत पुचलय् ब्वथला: थीथी ज्वलं मुंके बियादिसँ 
कैंची बा धाः दुगु ज्वलं छ्यलेगु इलय् ध्यान तया: याकादिसँ 
ज्वलं ज्वनाः दयेकेज्या याकेगु इलय् ब्वनामिपिनिगु थ:गु पह: कथं मूकथं ज्या याकेत नं ध्यान बियादिसँ 
दयेकूगु ज्वलं ज्याया खँय् ब्वनामिपिंत सहलह ब्याकेगु व ब्वज्याया ग्वसाः ग्वयादिसँ 
थ्व रास्त्रिय मेयात सकसिनं हालेगु हाकनं हाकनं कुत: यानादिसँ 
ब्वनामिपिंत “रास्त्रिय मे” या खँ कनादिसँ 
रास्त्रिय मे स्यनामिं थ:म्हं हाला: न्यंकेधुंका: ब्वनामिपिंत उकथं हे कुत: याकादिसँ
रास्त्रिय मे हाले न्ह्य: लापा थाना: बा मग:खिंया ग्वहालिं कुत: याकादिसँ 
थ्व मे स्यने न्ह्य: स्यनामिं क्यासेत ञ्यनादिसँ 
न्हापालाक चिनाखँया खँ थुइका बियादिसँ
च्वय् बियात:गु सलय् कुत: यानादिसँ
थुकथं थपिं सलय् हाकनं हाकनं कुत: यानादिसँ
थ्व सलय् चिग्व:खिं थाना: नं कुत: यानादिसँ 
च्वय् बियात:गु छुमां कथं चिग्व:खिं थाना: मस्तय्‌त क्यनेगु व वथें ब्वनामिपिंत पुचलय् बा याक: याक: कुत: याकादिसँ 
थम्हं हे बाखं व कविता च्वया: प्याखंया पह:चह: नं यायेफु 
न्हापा तगिं निगुलिइ यानागु प्याखंया ज्या हाकनं याकादिसँ
मेगु ब्वनेज्याया नं प्याखं दयेका: पह:चह: याकादिसँ
मस्तय्‌त मालधा:सा न्ह्य:ने च्वना: बांलाक स्यनाबियादिसँ 